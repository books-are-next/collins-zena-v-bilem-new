<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zena_v_bilem-11</title>
		<link href="../Styles/zena_v_bil_idstyles.css" rel="stylesheet" type="text/css"/>
	</head>
	<body id="zena_v_bilem" xml:lang="cs-CZ">
		<div>
			<p id="toc_marker-3-1" class="MLP-uroven2-kapitola para-style-override-1">Pokračování příběhu v&#160;podání<br/>Waltera Hartrighta</p>
			<p id="toc_marker-3-1-1" class="MLP-uroven3-nadpis para-style-override-1">1</p>
			<p class="MLP-text-bez1radku para-style-override-1"><a id="x.41268"></a>Začátkem léta roku 1850 jsme se zbylými druhy opustili pralesy Střední Ameriky, abychom se vrátili domů. Když jsme dorazili k&#160;pobřeží, nalodili jsme se na loď, která plula do Anglie. Loď ztroskotala v&#160;Mexickém zálivu a&#160;já byl mezi několika málo šťastlivci, kteří byli zachráněni. Bylo to mé třetí vysvobození před smrtí. Poprvé jsem se uzdravil z&#160;těžké choroby, podruhé jsem se zachránil před indiány a&#160;nyní jsem byl zachráněn před utonutím. Třikrát ke mně smrt přistoupila a&#160;pokaždé mě minula.</p>
			<p class="MLP-text para-style-override-1">Trosečníky zachránila americká loď plující do Liverpoolu. Přistála tam 13. října 1850. Téhož dne večer jsem dojel do Londýna. Nechci na těchto stránkách popisovat své putování. Důvody, jež mě odvedly od mých přátel a&#160;z&#160;domova do cizí země, jsou známy. Z&#160;tohoto dobrovolného vyhnanství jsem se vrátil jako změněný člověk&#160;– tak, jak jsem v&#160;to doufal a&#160;jak jsem si to přál… Jen na Lauru Fairlieovou jsem nemohl zapomenout, byla hluboko v&#160;mém srdci, právě tak, jako před odjezdem. Píšu o&#160;ní stále jako o&#160;Lauře Fairlieové, i&#160;když vím, že je provdána. Hned po návratu do Londýna jsem odjel k&#160;matce a&#160;sestře do Hampsteadu. Po prvním uvítání, když se opět navrátila ona klidná pohoda dřívějších dnů, povšiml jsem si, že matku něco tíží. Nikdy jsme nic před sebou neskrývali. Věděla, jak ztroskotala naděje mého života, věděla, proč jsem odjel. Na mých rtech se již tvořila otázka, zda dostala nějaký dopis od slečny Halcombové, v&#160;němž by byla zpráva o&#160;její sestře. Ale když jsem se jí podíval do obličeje, ztratil jsem všechnu odvahu a&#160;jen jsem zašeptal: „Zřejmě mi chcete něco říci, maminko.“ Sestra, která s&#160;námi seděla, náhle vstala a&#160;beze slova odešla z&#160;pokoje. Matka ke mně přistoupila a&#160;objala mě. „Waltře,“ zašeptala, „synu, mysli na to, že jsme ti ještě zůstaly my dvě.“ Přitiskl jsem se k&#160;ní. Těmito slovy řekla vše.</p>
			<p class="MLP-text para-style-override-1">Zůstal jsem u&#160;matky tři dny. Ráno 16. října jsem se rozhodl, že pojedu do Limmeridge podívat se na místa, kde jsem Lauru poprvé spatřil. Své rozhodnutí jsem ihned změnil v&#160;čin, rozloučil se s&#160;matkou a&#160;sestrou a&#160;odjel.</p>
			<p class="MLP-text para-style-override-1">Bylo klidné podzimní odpoledne, když jsem vystoupil na opuštěné zastávce a&#160;vydal se pěšky po známé cestě. Bledé slunce slabě prosvítalo bílými lehkými mraky, vzduch byl teplý a&#160;nehybný a&#160;tichá krajina byla ve znamení sklonku roku. Pomalu jsem došel ke kostelu a&#160;vešel na hřbitov, kde jsem kdysi čekal na ženu v&#160;bílém. Pomalu, smutně jsem přistoupil k&#160;hrobu, v&#160;němž nyní spočívala vedle matky i&#160;dcera. Na kříži byl nový nápis: „Zde odpočívá Laura, lady Glydová, manželka sira Percivala Glyda z&#160;Blackwateru v&#160;Hampshiru a&#160;dcera zesnulého Filipa Fairlieho. Narozena 27. března 1829, provdána 22. prosince 1849, skonala 25. července 1850.“</p>
			<p class="MLP-text para-style-override-1">Nevím, jak dlouho jsem dlel u&#160;tohoto náhrobku. Slunce již zapadalo. Náhle jsem zdáli zaslechl pomalu se blížící kroky. Vzhlédl jsem a&#160;spatřil, že nedaleko mě stojí dvě ženy a&#160;pohlížejí směrem k&#160;hrobu, směrem ke mně. Popošly o&#160;několik kroků a&#160;znovu se zastavily. Tváře měly zastřeny závoji. Tu jedna z&#160;nich pozdvihla závoj a&#160;v&#160;mdlém večerním světle jsem spatřil obličej Marian Halcombové! Byl změněn, jako by se přes něj byly přehnaly dlouhé roky! Pohlížela na mne s&#160;výrazem úděsu. Její tvář byla ztrhaná a&#160;vyzařoval z&#160;ní i&#160;zármutek i&#160;strach. Vykročil jsem k&#160;ní. Nepohnula se, nepromluvila. Žena v&#160;závoji, která stála po jejím boku, slabě vykřikla. Zastavil jsem se. Pak se žena v&#160;závoji odtrhla od své společnice a&#160;pomalu se ke mně blížila. Stáli jsme nyní tváří v&#160;tvář. Její šat se dotýkal nápisu na náhrobním kameni.</p>
			<p class="MLP-text para-style-override-1">„Skryj svou tvář! Nedívejte se na ni! Proboha, ušetři ho!“ zazněl hlas Marian Halcombové.</p>
			<p class="MLP-text para-style-override-1">Žena nadzdvihla svůj závoj. Vedle náhrobku s&#160;nedávno vyrytým nápisem, věnovaným památce lady Glydové, stála Laura, lady Glydová, a&#160;dívala se na mne.</p>
			<p class="MLP-text-bez1radku--12-0 para-style-override-1">A&#160;nyní otevírám další stránku svého zápisníku. Přerušil jsem vy­právění na limmeridgeském hřbitově a&#160;nyní v&#160;něm pokračuji uprostřed lomozu a&#160;hluku jedné londýnské ulice v&#160;prosté, hustě obydlené východní čtvrti. Pod přijatým jménem jsem tu najal první a&#160;druhé poschodí domku, v&#160;jehož přízemí je krámek s&#160;novinami. V&#160;druhém poschodí mám ložnici a&#160;pracovnu, v&#160;prvním poschodí žijí pod týmž přijatým jménem dvě ženy, které vydávám za své sestry. Na naše živobytí si vydělávám kresbami a&#160;rytinami pro druhořadé týdeníky a&#160;měsíčníky. Náš chudý byt, naše prosté zaměstnání, náš předstíraný rodinný vztah a&#160;naše přijaté jméno, to vše nám umožňuje skrývat se v&#160;londýnském lese domů a&#160;zůstat nepoznáni. Marian Halcombová je mou starší sestrou, která se stará o&#160;naši domácnost. Ale v&#160;očích některých osob jsem já i&#160;ona strůjci neslýchaného podvodu, neboť jsme považováni za společníky šílené Anny Catherickové, která si chce osvojit jméno, postavení i&#160;majetek zesnulé lady Glydové. Taková je tedy naše situace. V&#160;očích zákona i&#160;rozumu, podle názoru všech příbuzných i&#160;přátel a&#160;podle všech předpisů naší společnosti leží Laura, lady Glydová, pohřbena vedle své matky na limmeridgeském hřbitově. Dcera Filipa Fairlieho a&#160;manželka sira Percivala Glyda byla vyškrtnuta ze seznamu živých, a&#160;třeba byla i&#160;nadále živou bytostí pro svou sestru i&#160;pro mne, pro ostatní svět je mrtvá. Je mrtva pro svého strýce, který ji zapřel, mrtva pro limmeridgeské služeb­nictvo, které ji nepoznalo, mrtva pro úřední činitele, kteří předali její majetek manželovi a&#160;tetě, mrtva pro mou matku a&#160;sestru, které jsou přesvědčeny, že jsem se stal obětí podvodnice; je prostě společensky, morálně i&#160;podle zákona mrtva!</p>
			<p class="MLP-text para-style-override-1">A&#160;přece je naživu. Naživu v&#160;chudobě a&#160;skryta a&#160;bude na mně, abych jí vydobyl cestu zpět k&#160;jejímu místu ve světě žijících.</p>
			<p id="toc_marker-3-1-2" class="MLP-uroven3-nadpis para-style-override-1">2</p>
			<p class="MLP-text-bez1radku para-style-override-1">T<a id="x.41271"></a>ím jsem ujasnil své současné postavení i&#160;své pohnutky a&#160;cíle. Nyní musí následovat příběhy Marian a&#160;Laury, jež oba vylíčím sám. Marianin příběh počíná tam, kde skončil příběh paní Michelsonové, hospodyně v&#160;Blackwateru.</p>
			<p class="MLP-text-bez1radku--12-0 para-style-override-1">Zprávu o&#160;náhlém odjezdu lady Glydové z&#160;Blackwateru i&#160;o&#160;okolnostech, za kterých k&#160;němu došlo, oznámila slečně Halcombové hospodyně sama. Teprve za několik dní poté (paní Michelsonová si nezapamatovala přesný počet těchto dnů) došel dopis od hraběnky Foskové se zprávou o&#160;náhlém úmrtí lady Glydové. V&#160;dopise nebyl den úmrtí uveden a&#160;hraběnka ponechala paní Michelsonové na vůli, aby slečně Halcombové tuto zprávu oznámila podle vlastního uvážení buď hned, nebo až později. Paní Michelsonová se poradila s&#160;doktorem Dawsonem a&#160;oznámila slečně Halcombové smutnou zvěst buď ještě téhož dne, nebo hned den nato. Není třeba se zdržovat líčením hrozného dojmu, jakým na Marian účinkovala zpráva o&#160;smrti milované sestry. Pro náš účel je jen třeba se zmínit o&#160;tom, že teprve za tři týdny byla schopna odcestovat z&#160;Blackwateru. Ihned po příjezdu do Londýna se odebrala do kanceláře pana Kyrleho, jemuž sdělila své podezření o&#160;okolnostech sestřiny smrti. Pan Kyrle, který již dříve prokázal slečně Halcombové přátelské služby, podnikl ihned kroky, jichž bylo třeba k&#160;diskrétnímu a&#160;opatrnému vyšetření celé záležitosti.</p>
			<p class="MLP-text para-style-override-1">V&#160;této souvislosti je třeba zdůraznit, že hrabě Fosco ochotně poskytl všechny potřebné informace a&#160;sjednal panu Kyrlemu schůzku s&#160;doktorem Goodrickem i&#160;oběma služebnými. Vzhledem k&#160;tomu, že se žádným způsobem nedalo zjistit přesné datum odjezdu lady Glydové z&#160;Blackwateru, musela pro pana Kyrleho být směrodatnými prohlášení lékaře, obou služebných i&#160;hraběte Foska a&#160;jeho manželky. Všechny zjištěné okolnosti mu byly jen důkazem, že ono těžké podezření, jež slečna Halcombová projevila, je jen důsledkem jejího utrpení, jež vážně ohrozilo její soudnost. Proto jí oznámil, že podle jeho názoru je její podezření zcela bezpodstatné. Tím začalo a&#160;také skončilo vyšetřování společníka pana Gilmora.</p>
			<p class="MLP-text para-style-override-1">Začátkem září se slečna Halcombová vrátila do Limmeridge a&#160;tam zjistila, že pan Fairlie dostal první zprávu o&#160;smrti své neteře rovněž od hraběnky Foskové a&#160;že ani v&#160;tomto psaní nebylo jediné zmínky o&#160;dnu úmrtí. Pohřeb se konal 30. července a&#160;účastnil se ho i&#160;hrabě Fosco, který zůstal ještě jeden den v&#160;zámku. Na výslovné přání pana Fairlieho však nedošlo mezi nimi k&#160;žádnému ústnímu rozhovoru, jen si dopisovali a&#160;hrabě Fosco mu tímto způsobem podal zprávu o&#160;průběhu nemoci lady Glydové a&#160;o&#160;jejím úmrtí. V&#160;dopise nebylo nic, co by nebylo bývalo známo, jen na konci byl velmi pozoruhodný odstavec, týkající se Anny Catherickové. Obsahoval totiž sdělení, že Anna Cathericková, o&#160;níž se pan Fairlie může dozvědět bližší podrobnosti od slečny Halcombové, až přijede do Limmeridge, byla konečně objevena v&#160;blízkosti Blackwateru a&#160;znovu dána pod dozor do ústavu, z&#160;něhož uprchla. Hrabě Fosco dále varoval pana Fairlieho, že duševní choroba Anny Catherickové se jejím delším pobytem na svobodě podstatně zhoršila a&#160;že její chorobná nenávist a&#160;nedůvěra k&#160;siru Percivalu Glydovi, jež byly nejvýraznějším projevem její nemoci, doznaly nových forem. Nejnovější utkvělou představou oné nešťastnice je přesvědčení, že je zesnulou lady Glydovou. K&#160;této představě dospěla zřejmě po svém jediném rozhovoru s&#160;lady Glydovou, při němž si povšimla, jak si jsou podobny. Závěrem hrabě Fosco upozorňoval, že je nanejvýš nepravděpodobné, že by se jí podruhé podařilo z&#160;ústavu uprchnout, ale že není vyloučeno, že bude obtěžovat příbuzné lady Glydové dopisy.</p>
			<p class="MLP-text para-style-override-1">Krátce nato slečna Halcombová znovu ulehla. Asi za měsíc se zotavila natolik, že mohla pokračovat v&#160;pátrání. Její podezření se ani v&#160;nejmenším nezmenšilo. O&#160;paní Rubellové zjistila, že již šest měsíců bydlí v&#160;Londýně, kde si koupila menší penzión. A&#160;sir Percival Glyde se usadil v&#160;Paříži, kde klidně žije v&#160;úzkém kruhu anglických a&#160;francouzských přátel.</p>
			<p class="MLP-text para-style-override-1">Slečna Halcombová se proto rozhodla, že navštíví ústav, do něhož byla Anna Cathericková dopravena již podruhé. Chtěla se totiž přesvědčit o&#160;tom, zda se Anna Cathericková skutečně vydává za její sestru, a&#160;vyšetřit příčinu této utkvělé představy. Ústav, jehož adresu znala od Waltera Hartrighta, ležel na sever od Londýna. Když tam dojela, dala se neprodleně uvést k&#160;majiteli, který se zprvu zdráhal povolit jí schůzku s&#160;nemocnou. Ukázala mu však poslední odstavec dopisu hraběte Foska a&#160;zdůraznila, že je přece onou ‚slečnou Halcombovou‘, o&#160;níž se v&#160;dopisu píše, a&#160;blízkou příbuznou lady Glydové. Proto má živý zájem na zjištění, do jaké míry sahá utkvělá představa Anny Catherickové. Tu majitel změnil tón a&#160;upustil od svých námitek. Nebyl zřejmě nijak zasvěcen do celého příběhu. Sdělil slečně Halcombové, že Anna Cathericková byla dovezena do ústavu 27. července a&#160;přiznal, že u&#160;své pacientky zjistil některé pozoruhodné změny. K&#160;obdobným změnám sice podle jeho zkušeností docházívalo i&#160;u&#160;jiných případů, ale přece jen ho u&#160;Anny Catherickové ještě i&#160;nyní matou určité rozdíly v&#160;jejím chování v&#160;porovnání s&#160;dobou jejího prvního pobytu v&#160;ústavě. Nemohl sice prohlásit, že by se byla její podoba nějak podstatně změnila, ale ona změna záležela v&#160;čemsi nepostihnutelném. Krátce řečeno, celý případ mu byl již od začátku hádankou a&#160;nyní ho mátl ještě více.</p>
			<p class="MLP-text para-style-override-1">Majitel ústavu pak zavolal nějakou služebnou a&#160;přikázal jí, aby slečnu Halcombovou odvedla k&#160;Anně Catherickové, která právě měla vycházku. Když došly na vzdálený konec rozlehlého parku, uviděla slečna Halcombová dvě ženy, které se procházely po travnaté stezce. Služebná na ně ukázala: „Tam je Anna Cathericková s&#160;ošetřovatelkou, která se o&#160;ni stará,“ a&#160;vrátila se zpět do domu.</p>
			<p class="MLP-text para-style-override-1">Slečna Halcombová šla oběma ženám vstříc. Když byly od sebe vzdáleny asi deset kroků, jedna z&#160;nich se zastavila, pohlédla na slečnu Halcombovou, vytrhla se ošetřovatelce a&#160;vrhla se Marian do náruče. V&#160;tom okamžiku poznala slečna Halcombová svou údajně mrtvou sestru.</p>
			<p class="MLP-text para-style-override-1">Bylo štěstím, že v&#160;onom okamžiku nebyl setkání obou sester přítomen nikdo jiný než ošetřovatelka. Byla to mladá žena, jež byla napřed tak překvapena, že ani nezasáhla. Když se vzchopila, musela se napřed postarat o&#160;slečnu Halcombovou, která se téměř zhroutila. Ošetřovatelka pak sestrám povolila rozmluvu mezi čtyřma očima s&#160;podmínkou, že se nevzdálí z&#160;jejího dohledu. Na otázky teď nebyl čas, slečna Halcombová jen vynaložila všechno úsilí na to, aby svou nešťastnou sestru ujistila, že ji co nejdříve vysvobodí. Tato vyhlídka lady Glydovou natolik vzpružila, že se uklidnila a&#160;pochopila, co má dělat. Pak se slečna Halcombová vrátila k&#160;ošetřovatelce, dala jí všechny peníze, co měla u&#160;sebe (tři libry) a&#160;zeptala se jí, kdy a&#160;kde by si s&#160;ní mohla o&#160;samotě promluvit. Ošetřovatelka byla zprvu plna nedůvěry. Když jí však slečna Halcombová prohlásila, že jí chce jen položit několik otázek, neboť nyní je příliš rozrušena, a&#160;že nemá sebemenší úmysl ji svést k&#160;nějakému porušení povinností, vzala nabízené peníze a&#160;navrhla, že by přišla na schůzku nazítří ve tři hodiny odpoledne.</p>
			<p class="MLP-text para-style-override-1">Hned nato za nimi přišel majitel ústavu. Slečna Halcombová přemohla své rozrušení, chvíli s&#160;ním ještě rozmlouvala, pak se rozloučila se všemi a&#160;ihned se vrátila do Londýna. Uvědomila si totiž, že jakýkoli zákonný pokus o&#160;zjištění totožnosti lady Glydové by znamenal značný časový odklad. A&#160;ten by mohl být osudný pro duševní stav její sestry, jenž byl již dostatečně otřesen postavením, do něhož byla uvržena. Proto se rozhodla, že se sama pokusí svou sestru vysvobodit, a&#160;to za pomoci ošetřovatelky.</p>
			<p class="MLP-text para-style-override-1">Ihned po návratu vyzvedla z&#160;banky všechny své peníze, celkem asi sedm set liber, a&#160;příští den ráno s&#160;nimi odjela na schůzku s&#160;ošetřovatelkou. Ta ji již čekala. Slečna Halcombová ji opatrně zasvětila do svého plánu. Ošetřovatelka se zprvu zdráhala, měla zájem na svém místě. Byla totiž zasnoubena a&#160;chtěla se vdát, jakmile si ušetří dvě stě nebo tři sta liber. A&#160;ošetřovatelka, která se o&#160;Annu Catherickovou starala před jejím útěkem, byla po něm propuštěna z&#160;místa. Slečna Halcombová ji ujistila, že tu jde o&#160;skutek milosrdenství, o&#160;vysvobození člověka, který byl do ústavu umístěn podvodem, a&#160;že útěk je jediným způsobem nápravy. A&#160;než mohla ošetřovatelka cokoli namítnout, vyňala slečna Halcombová z&#160;kabely čtyři sta liber v&#160;bankovkách a&#160;nabídla jí je jako odškodné za riziko, které by podstoupila. Po chvilce váhání ošetřovatelka souhlasila. Obě ženy se dohodly, že se slečna Halcombová vrátí zítra časně ráno a&#160;bude čekat na určeném místě. Přesnou hodinu příchodu nemohla ošetřovatelka stanovit, protože musela vyčkat vhodnou příležitost.</p>
			<p class="MLP-text para-style-override-1">Nazítří čekala slečna Halcombová od rána na svou sestru. Asi v&#160;půl dvanácté se ošetřovatelka objevila a&#160;přivedla lady Glydovou, kterou velmi obezřele oblékla do vlastních šatů. Sestry si padly do náručí, slečna Halcombová odevzdala ošetřovatelce odměnu a&#160;pak spěšně odešly na nádraží, kde stihly ještě odpolední vlak do Carlisle a&#160;bez dalších překážek dorazily ještě v&#160;noci do Limmeridge.</p>
			<p class="MLP-text para-style-override-1">Druhou půli cesty strávily v&#160;oddělení samy a&#160;slečna Halcombová si mohla z&#160;tříště vzpomínek, jež se vybavovaly ve zmatené a&#160;vyčerpané paměti lady Glydové, sestavit přibližný obraz událostí, k&#160;nimž došlo po jejím odjezdu z&#160;Blackwateru.</p>
			<p class="MLP-text para-style-override-1">Při příjezdu do Londýna čekal na lady Glydovou na nástupišti hrabě Fosco, vsadil ji do kočáru a&#160;odjel s&#160;ní z&#160;nádraží. Cestou jí oznámil, že její sestra dosud neodjela do Limmeridge a&#160;že ji k&#160;ní veze. Jelikož se lady Glydová v&#160;Londýně nevyznala, nevěděla ani, kterými ulicemi jedou. Konečně se kočár zastavil na menším náměstí, kde bylo mnoho obchodů, veřejných budov a&#160;hodně lidí. Z&#160;těchto vzpomínek jasně vyplývá, že ji hrabě Fosco nezavezl do svého domu v&#160;St. John’s Wood. Když vystoupili z&#160;kočáru, vešli do jednoho z&#160;domů a&#160;vystoupili do prvního nebo druhého poschodí. Nosič za nimi vynesl zavazadla. Otevřela jim služebná a&#160;v&#160;předsíni je přivítal nějaký muž s&#160;tmavým plnovousem, nejspíše cizinec, který je zavedl do pokoje určeného pro lady Glydovou. Na dotaz po sestře jí hrabě Fosco sdělil, že je zde v&#160;domě a&#160;že ji neprodleně zpraví o&#160;jejím příjezdu. Pak s&#160;oním cizincem vyšli z&#160;pokoje a&#160;nechali ji tam o&#160;samotě. Netrvalo dlouho a&#160;hrabě se znovu vrátil se zprávou, že slečna Halcombová právě spí a&#160;že nesmí být buzena. Doprovázel ho zase nějaký neznámý muž, tentokrát Angličan, jehož představil jako svého přítele, aniž uvedl jeho jméno. Poté hrabě odešel a&#160;onen neznámý muž položil lady Glydové řadu podivných otázek. Lady Glydová tím byla velmi zmatena. Za chvíli muž vyšel z&#160;pokoje a&#160;asi za minutu se vrátil s&#160;dalším neznámým mužem, opět Angličanem. Také tento muž se na ni díval divným způsobem, také on jí položil několik neobvyklých otázek a&#160;nikdy ji neoslovil jejím jménem. Pak oba odešli. Lady Glydová byla tak vyděšena a&#160;tak se bála o&#160;svou sestru, že chtěla vyjít z&#160;pokoje a&#160;dovolat se pomoci jediné ženy, kterou v&#160;domě viděla&#160;– služebné. Právě když vstala ze židle, otevřely se dveře a&#160;do pokoje vešel hrabě. Lady Glydová se ho ihned zeptala, proč dosud nedošlo k&#160;setkání se sestrou. Hrabě napřed odpověděl vyhýbavě, ale na další naléhání prohlásil velmi zdráhavé, že se slečně Halcombové nevede zdaleka tak dobře, jak předtím tvrdil. Když to lady Glydová uslyšela, pokoušely se o&#160;ni mdloby a&#160;požádala o&#160;sklenici vody. Hrabě zvolal, aby mu donesli vodu a&#160;lahvičku vonné soli. Oboje donesl onen cizinec s&#160;tmavým plnovousem. Voda měla tak divnou příchuť, že se lady Glydová cítila ještě hůře a&#160;rychle se chopila lahvičky a&#160;přivoněla k&#160;ní. Tu se jí zatočila hlava, upustila lahvičku a&#160;poslední, na co si ještě vzpomínala, bylo, že hrabě lahvičku zachytil a&#160;znovu jí ji přidržel u&#160;nosu. Od tohoto okamžiku byly již její vzpomínky velmi úryvkovité a&#160;působily velmi nepravděpodobně. Vzpomínala si, že se probrala až pozdě večer, že pak odjela z&#160;domu, odebrala se (jak původně měla v&#160;plánu) k&#160;paní Veseyové, tam povečeřela a&#160;strávila noc. Nedokázala ovšem vůbec říci, jak, kdy a&#160;v&#160;čí společnosti odjela z&#160;domu, do něhož ji zavedl hrabě Fosco. Tvrdila však, že byla u&#160;paní Veseyové, a&#160;co bylo ještě divnější, že jí tam prý při svlékání pomáhala paní Rubellová. Nevzpomínala si již vůbec, o&#160;čem se u&#160;paní Veseyové hovořilo ani koho u&#160;ní ještě viděla či proč tam paní Rubellová vůbec byla. Její vzpomínky na události dalšího dne byly ještě mlhavější. Měla jakousi matnou představu, že někam ráno odjela s&#160;hrabětem Foskou a&#160;opět v&#160;doprovodu paní Rubellové. Nemohla však říci, kdy a&#160;proč odjela od paní Veseyové ani kam jeli, kde ji vysadili a&#160;zda s&#160;ní hrabě i&#160;paní Rubellová po celou tu dobu byli. Vůbec si nepovšimla, zda uplynul den, či více dní, jen si vzpomínala, že se náhle octla na zcela neznámém místě ve společnosti žen, které vůbec neznala. To již byla v&#160;ústavě. Zde poprvé zaslechla, že ji nazývají Annou Catherickovou a&#160;poprvé si povšimla, že má na sobě její šaty. První noc jí ošetřovatelka ukázala iniciálky A. C. vyšité na každém kousku prádla a&#160;šatstva, a&#160;nikoli vlídně jí řekla: „Podívejte se na začáteční písmena svého jména, máte je na všech svých věcech, tak si je zapamatujte a&#160;nepřidělávejte nám tu starosti tím, že se budete vydávat za lady Glydovou. Ta je načisto mrtva a&#160;leží v&#160;hrobě!“</p>
			<p class="MLP-text-bez1radku--12-0 para-style-override-1">Na víc si lady Glydová nevzpomínala. Slečna Halcombová se jí neptala na pobyt v&#160;ústavě, neboť se obávala, že by to na ni mohlo mít neblahý vliv. Byla tam přece od 27. července až do 15. října, kdy odtamtud uprchla, a&#160;po celou tu dobu žila v&#160;nesmírném duševním napětí, neustále jí bylo tvrzeno, že není lady Glydovou, nýbrž Annou Catherickovou, a&#160;byla považována za šílenou. Po příjezdu do Limmeridge rozhodla slečna Halcombová, že se pokusí dokázat totožnost své sestry až druhého dne. Hned ráno proto odešla do pokoje pana Fairlieho a&#160;po obezřetném úvodu ho zpravila o&#160;tom, co se událo. Pan Fairlie se zprvu vylekal, jakmile se však uklidnil, rozhořčeně prohlásil, že se dokonce i&#160;Marian Halcombová dala Annou Catherickovou ošálit. Připomněl jí pak dopis hraběte Foska i&#160;to, že ho sama upozornila na překvapivou podobnost mezi jeho zesnulou neteří a&#160;Annou Catherickovou, a&#160;odmítl třebas i&#160;na minutu přijmout onu šílenou ženu, jejíž přivedení do domu považoval za urážku i&#160;pohanu. Slečna Halcombová nato odešla z&#160;pokoje, počkala, až opadla první vlna zlosti, a&#160;řekla si, že by pan Fairlie přece jen měl spatřit svou neteř, dříve než před ní nadobro zavře dveře svého domu. Proto za chvíli bez předcházejícího varování uvedla lady Glydovou do jeho pokoje. Ve dveřích sice stál sluha s&#160;příkazem nevpustit je dovnitř, ale slečna Halcombová si přístup vynutila. Ale pan Fairlie důrazně prohlásil, že nepoznává onu ženu, která mu byla přivedena do pokoje, že nevidí v&#160;jejím obličeji nebo na jejím vystupování nic, co by ho zviklalo v&#160;přesvědčení, že na limmeridgeském hřbitově leží pohřbena jeho neteř Laura, a&#160;že se bude dovolávat ochrany zákona, nebude-li ona žena do večera odvedena z&#160;jeho domu.</p>
			<p class="MLP-text para-style-override-1">I&#160;když slečna Halcombová vzala v&#160;úvahu nesmírnou sobeckost, bezcitnost a&#160;lhostejnost pana Fairlieho, přece jen nepředpokládala, že by byl tak nečestný a&#160;dítě svého bratra, jež by opravdu poznal, veřejně zapřel. Proto ukázala svou sestru rovněž zámeckému služebnictvu. Teprve když zjistila, že všichni, dokonce i&#160;Lauřina komorná Fanny, byli na pochybách, zda osoba, která jim byla ukázána, je jejich bývalá paní, nebo Anna Cathericková, o&#160;jejíž podobnosti s&#160;lady Glydovou tolik slyšeli, bolestně si uvědomila, že změna vzhledu její sestry&#160;– a&#160;tu zavinil pobyt v&#160;ústavě&#160;– je daleko vážnější, než si zprvu myslila. Takto nebylo prozatím možno pokračovat v&#160;boji o&#160;dosažení práva pro lady Glydovou, a&#160;proto bylo nejbezpečnější odejet ihned zpět do Londýna. Téhož dne odpoledne odešly obě z&#160;limmeridgeského zámku. Na cestě k&#160;železniční zastávce míjely hřbitov a&#160;lady Glydová naléhala na sestru, aby se ještě zastavily u&#160;matčina hrobu. Slečna Halcombová se marně snažila odvrátit ji od tohoto úmyslu, ale lady Glydová trvala na svém. Proto odbočily na cestu ke hřbitovu, a&#160;tím zpečetily budoucnost našich tří životů.</p>
			<p id="toc_marker-3-1-3" class="MLP-uroven3-nadpis para-style-override-1">3</p>
			<p class="MLP-text-bez1radku para-style-override-1">To ted<a id="x.41274"></a>y byl celý příběh, jak jsme jej tehdy znali. Nyní bylo jasné, že Anna Cathericková byla zavlečena do domu hraběte Foska a&#160;tam zemřela jako lady Glydová. A&#160;bylo jasné, že lady Glydová převzala místo zemřelé Anny Catherickové v&#160;ústavu pro choromyslné. Jejich záměna byla provedena tak dokonale a&#160;důmyslně, že i&#160;nevinní lidé (bezesporu lékař a&#160;obě služebné a&#160;nejspíše i&#160;majitel ústavu) se stali nechtěnými spoluviníky zločinu. Rovněž bylo jasné, že jsme od sira Percivala nebo hraběte Foska nemohli čekat žádné slitování. Úspěšné provedení tohoto spiknutí jim vyneslo celkem třicet tisíc liber, dvacet tisíc pro sira Percivala a&#160;deset tisíc pro hraběte prostřednictvím jeho ženy. Měli proto oba nejvyšší zájem na tom, aby jejich podvod nebyl nikdy odhalen, a&#160;byli jistě ochotni provést cokoli, jen aby zjistili místo, kde se skrývá jejich oběť, a&#160;aby ji odloučili od jediných přátel, které měla na světě&#160;– od Marian Halcombové a&#160;ode mne. Vědomí tohoto nebezpečí bylo mým hlavním vodítkem při volbě místa našeho útočiště. Vybral jsem dům na východě Londýna, kde jsme mohli žít mezi pracovitými, prostými lidmi, kteří se nestarají o&#160;sousedy. Život zde byl daleko levnější a&#160;mohli jsme tak uspořit peníze, které nám měly dopomoci k&#160;odstranění spáchané křivdy. Netrvalo týden a&#160;náš nový život již běžel ve vyježděných kolejích. V&#160;domě nebydlil nikdo kromě nás, mohli jsme tedy volně vycházet i&#160;vcházet. Brzy jsme dali s&#160;Marian Halcombovou dohromady náš majetek a&#160;zjistili jsme, že máme něco přes čtyři sta liber. Uložili jsme je do banky a&#160;rozhodli se, že z&#160;nich budeme čerpat jedině pro potřeby našeho pátrání, jež jsme měli v&#160;úmyslu co nejdříve zahájit. Své týdenní výdaje jsme si propočetli do posledního halíře a&#160;našeho nepatrného fondu jsme se dotkli jen v&#160;tom případě, když toho bylo třeba v&#160;Lauřině zájmu. Koncem října jsme žili v&#160;našem útočišti zcela osamoceni, jako by náš dům byl opuštěný ostrov a&#160;miliónový Londýn kolem nás nekonečný oceán.</p>
			<p class="MLP-text para-style-override-1">Myšlenky, že by mé nebo Marianino svědectví postačilo jako důkaz totožnosti, jsem se již vzdal. Změna jejího vzhledu, již způsobilo prožité utrpení, znásobila totiž podobnost mezi ní a&#160;Annou Catherickovou tak, že by ani její přátelé, kteří ji přece jen neznali tak dobře jako Marian a&#160;já, nemohli s&#160;čistým svědomím potvrdit, že není Annou Catherickovou. Zbývala nám jedině naděje, že Laura sama si vzpomene na všechny bolestné události, jež jí bylo dáno prožít. Ale i&#160;tato naděje byla marná, její mysl se vzpírala vzpomínkám na hrůznou minulost tak tvrdošíjně, že jsme se obávali jí ji jen připomenout. Abychom přivedli Lauru na nové myšlenky (a s&#160;tajnou nadějí, že v&#160;ní oživíme alespoň vzpomínky na minulé chvíle štěstí), začal jsem ji znovu učit kreslit. Chvíle, které jsme trávili u&#160;skicáře, společné procházky po tichých ulicích, kde ji nic nerozrušovalo, a&#160;klidné večery při kartách a&#160;jiných hrách jí pomalu navracely zdraví a&#160;duševní rovnováhu. Byli jsme si vědomi toho, že křivda, jež na ní byla spáchána, může být napravena jen bez její pomoci, jen našimi vlastními silami.</p>
			<p class="MLP-text para-style-override-1">Rozhodli jsme se proto, že napřed zjistím pokud možno největší počet faktů a&#160;že se pak obrátím na pana Kyrleho, abychom se dozvěděli, zda je vůbec možnost dosáhnout nápravy cestou práva.</p>
			<p class="MLP-text para-style-override-1">Prvním zdrojem informací byl deník, který Marian vedla. Jelikož v&#160;něm byly i&#160;zápisy týkající se mé osoby, přečetla mi z&#160;nich Marian důležité záznamy, o&#160;nichž jsem si učinil písemné poznámky. Pak jsme si začali opatřovat informace od jednotlivých zúčastněných osob. Napřed jsem se odebral k&#160;paní Veseyové, abych se ujistil, zda tam Laura vůbec přespala. Odpověď paní Veseyové jen potvrdila správnost obav, jež jsme chovali. Laura jí sice napsala o&#160;svém úmyslu strávit noc pod její střechou, ale nikdy k&#160;ní nepřišla. Obávám se, že v&#160;tomto případě a&#160;i v&#160;některých jiných nabývala Lauřina představivost vrchu nad skutečností a&#160;Laura se domnívala, že skutečně prožila něco, co si jen předsevzala, že uskuteční. Když jsem pak požádal o&#160;dopis, který Laura psala paní Veseyové z&#160;Blackwateru, dostal jsem ho bez obálky, neboť tu paní Veseyová již dávno předtím vyhodila. V&#160;dopise nebylo ani zmínky o&#160;nějakém datu, ba ani v&#160;něm nebyl uveden nějaký den týdne, takže nám nijak nemohl pomoci.</p>
			<p class="MLP-text para-style-override-1">Po návratu jsem požádal Marian, aby napsala paní Michelsonové a&#160;požádala ji o&#160;vylíčení událostí, jak je sama prožila. Pak jsem šel navštívit onoho lékaře, který ošetřoval Annu v&#160;domě hraběte Foska, pod záminkou, že mě posílá slečna Halcombová, která zjišťuje podrobnosti o&#160;nemoci a&#160;smrti své sestry. Doktor Goodricke mi dal opis úmrtního listu a&#160;zjistil mi adresu Hester Pinhornové, jejíž výpověď jsem rovněž získal.</p>
			<p class="MLP-text para-style-override-1">Když jsem si tak opatřil těchto několik dokladů, usoudil jsem, že jsem již dostatečně vybaven na pohovor s&#160;panem Kyrlem. Marian mu proto napsala a&#160;požádala o&#160;stanovení schůzky.</p>
			<p class="MLP-text para-style-override-1">V&#160;den schůzky jsem před odchodem řekl Marian: „Vrátím se nejspíš až za několik hodin. Dejte prosím pozor a&#160;nevpusťte nikoho do domu! Kdyby se však něco přihodilo&#160;–“</p>
			<p class="MLP-text para-style-override-1">„Co by se mohlo přihodit?“ přerušila mě rychle. „Řekněte mi rovnou, Waltře, hrozí nám nějaké nebezpečí? Ať jsem na ně připravena!“</p>
			<p class="MLP-text para-style-override-1">„Jediné nebezpečí spočívá v&#160;tom,“ odvětil jsem, „že se sir Percival Glyde dozvěděl o&#160;Lauřině útěku a&#160;vrátil se do Londýna. Víte přece, že mě dal před mým odjezdem z&#160;Anglie sledovat, a&#160;že on i&#160;jeho lidé mě znají od vidění, zatím co já ho neznám. Budu-li mít sebemenší podezření, že jsem sledován, pak dám dobrý pozor na to, aby mě ten špeh nesledoval až sem. Vrátím se určitě, Marian, mohu se však zdržet, ničeho se tedy neobávejte.“</p>
			<p class="MLP-text para-style-override-1">„Nebojím se ničeho,“ odpověděla odhodlaně. „Nebudete litovat, že máte ku pomoci jenom ženu.“ Pak se odmlčela, pevně mi stiskla ruku a&#160;řekla: „Ale dejte na sebe pozor!“</p>
			<p class="MLP-text para-style-override-1">Poté jsem ji opustil a&#160;dal se na cestu za nápravou křivdy, na onu temnou a&#160;úzkou cestu, která začínala u&#160;dveří pana Kyrleho.</p>
			<p id="toc_marker-3-1-4" class="MLP-uroven3-nadpis para-style-override-1">4</p>
			<p class="MLP-text-bez1radku para-style-override-1">Cestou d<a id="x.41277"></a>o kanceláře pana Kyrleho se nepřihodilo nic významného. Po několika minutách čekání mě pan Kyrle přijal. Byl to štíhlý, bledý, tichý muž s&#160;pozorným pohledem a&#160;hlubokým hlasem, zdrženlivého chování, který zřejmě dospíval k&#160;rozhodnutí po důkladných úvahách. Pro svůj záměr jsem lepšího člověka jistě nemohl nalézt. Zatím co jsme si vyměňovali několik bezvýznamných zdvořilostních vět, prohrabával hromadu listin, která ležela před ním, a&#160;vytáhl z&#160;ní zapečetěný dopis. Domníval jsem se, že mi jej podá; ale zřejmě změnil úmysl, dopis položil před sebe na stůl, uvelebil se v&#160;křesle a&#160;vybídl mě, abych mu sdělil, co mám na srdci. Nelenil jsem a&#160;bez zbytečných okolků jsem ho seznámil s&#160;celou záležitostí a&#160;se všemi podrobnostmi, jak jsem je již uvedl na těchto stránkách. I&#160;když byl chladným právníkem až do morku kostí, přece jen ho mé vyprávění vyrušilo z&#160;jeho profesionálního klidu. Několikráte nemohl potlačit své překvapení i&#160;svou nedůvěru. Když jsem skončil, zeptal jsem se ho: „Jaký je váš názor, pane Kyrle?“</p>
			<p class="MLP-text para-style-override-1">Byl příliš opatrný, než aby mi rovnou odpověděl. „Dříve než vám sdělím svůj názor,“ namítl, „musím si učinit v&#160;některých podrobnostech jasno.“</p>
			<p class="MLP-text para-style-override-1">A&#160;pak mi položil řadu stručných, podezíravých a&#160;nedůvěřivých bystrých otázek, z&#160;nichž jsem poznal, že mě považuje za oběť klamu a&#160;že by mě, nebýt doporučujícího dopisu slečny Halcombové, podezíral z&#160;pokusu o&#160;rafinovaný podvod.</p>
			<p class="MLP-text para-style-override-1">„Věříte mi, že jsem vám řekl pravdu?“ zeptal jsem se ho, když skončil se svými otázkami.</p>
			<p class="MLP-text para-style-override-1">„Jsem přesvědčen, že jste ze svého subjektivního stanoviska řekl pravdu. Velmi si vážím slečny Halcombové, a&#160;mohu proto důvěřovat člověku, v&#160;něhož ona skládá své naděje. Půjdu dokonce dále a&#160;připustím, že pro vás i&#160;pro slečnu Halcombovou je existence lady Glydové jakožto živé bytosti prokázanou skutečností. Přicházíte však ke mně pro právní radu. A&#160;mou povinností jako právníka je vám sdělit, že nemáte sebemenší naději na to, abyste získal soudní výrok, který by vám dal za pravdu.“</p>
			<p class="MLP-text para-style-override-1">„To jsou tvrdá slova, pane Kyrle.“</p>
			<p class="MLP-text para-style-override-1">„Vysvětlím vám proč. To, že lady Glydová skutečně zemřela, dosvědčuje řada skutečností. Je tu svědectví tety, že přijela do domu hraběte Foska, zde onemocněla a&#160;zde zemřela. Je tu svědectví úmrtního listu, z&#160;něhož vyplývá, že zemřela přirozenou smrtí. Je tu svědectví pohřbu v&#160;Limmeridge a&#160;je tu nápis vtesaný do náhrobku. A&#160;proti takovým skutečnostem chcete vystoupit? Jakými důkazy chcete prokázat, že osoba, jež zemřela a&#160;byla pohřbena, nebyla lady Glydovou? Nemůžete přece popřít, že se vědělo o&#160;podobě mezi Annou Catherickovou a&#160;lady Glydovou? A&#160;když slečna Halcombová údajně nalezla svou sestru v&#160;ústavu, oznámila snad její totožnost majiteli ústavu a&#160;podnikla zákonné kroky k&#160;jejímu vysvobození? Nikoli, naopak podplatila ošetřovatelku a&#160;zosnovala útěk. A&#160;zaváhal pan Fairlie třebas jen na minutu ve svém přesvědčení o&#160;smrti své neteře? Nikoli. Poznalo ji limmeridgeské služebnictvo? Nikoli. Zůstala pak ona žena v&#160;Limmeridge, aby tam prosadila uznání své totožnosti a&#160;podstoupila další zkoušky? Nikoli, slečna Halcombová i&#160;vy jste ji tajně odvezli do Londýna. Poznal jste ji sice i&#160;vy, nejste však příbuzný, ba ani ne starý rodinný přítel. Ta tak zvaná lady Glydová tvrdí, že strávila noc v&#160;Londýně v&#160;jistém domě. Sám tu dokazujete, že do tohoto domu nikdy nevstoupila, a&#160;dokonce připouštíte, že její duševní stav je dnes prozatím tak rozháraný, že není schopna odpovídat na dotazy a&#160;činit sama nějaká prohlášení. Kde tedy máte své důkazy, měl-li by tento případ jít před soud, před porotu, která musí vzít za základ svého rozhodování jen fakta?“</p>
			<p class="MLP-text para-style-override-1">Trvalo mi chvíli, než jsem mu dokázal odpovědět. Bylo to poprvé, co mi byl Lauřin a&#160;Marianin případ vylíčen ze stanoviska nezúčastněného člověka, poprvé, co jsem si uvědomil skutečnou povahu obrovských překážek, které ležely na naší cestě. „Nelze o&#160;tom pochybovat,“ řekl jsem, „že tak, jak jste je vylíčil, svědčí fakta proti nám…“</p>
			<p class="MLP-text para-style-override-1">„Ale vy si přece jen myslíte, že se tato fakta nějak dají vysvětlit,“ přerušil mě pan Kyrle. „V&#160;tom se hluboce mýlíte, pane Hartrighte, v&#160;tomto případě nemáte sebemenší naději.“</p>
			<p class="MLP-text para-style-override-1">„A&#160;jiné důkazy kromě důkazu totožnosti nemůžeme předložit?“ zeptal jsem se ho, neztráceje naděje.</p>
			<p class="MLP-text para-style-override-1">„Nejjednodušším důkazem by bylo porovnání jednotlivých časo­vých údajů, to však, pokud rozumím, nemůžete předložit. Kdybyste mohl prokázat rozpory mezi dnem vystavení úmrtního listu a&#160;datem odjezdu lady Glydové do Londýna, pak by měla záležitost docela jiné vyhlídky a&#160;byl bych první, kdo by řekl: Pusťme se do toho!“</p>
			<p class="MLP-text para-style-override-1">„Snad ještě to datum zjistíme, pane Kyrle!“</p>
			<p class="MLP-text para-style-override-1">„V&#160;den, kdy je zjistíte, můžete jít k&#160;soudu. Máte-li snad již nyní nějakou naději získat je, tak mi to řekněte, možná, že vám budu moci v&#160;něčem poradit.“</p>
			<p class="MLP-text para-style-override-1">Uvažoval jsem. Paní Michelsonová nám nemůže pomoci, Marian nám nemůže pomoci. A&#160;tak jsem advokátovi sdělil, že jedinými osobami, kdo datum znají, jsou sir Percival a&#160;hrabě Fosco.</p>
			<p class="MLP-text para-style-override-1">„Ale při názoru, který o&#160;těchto dvou pánech máte, si přece nemyslíte, že vám pomohou,“ pousmál se pan Kyrle poprvé. „Jestliže tím podvodem získali velkou částku peněz, tak se vám přece nepřiznají, že?“ usuzoval logicky. „Snad bude možno je k&#160;tomu přinutit!“</p>
			<p class="MLP-text para-style-override-1">„A&#160;kdo by je k&#160;tomu přinutil?“</p>
			<p class="MLP-text para-style-override-1">„Já!“</p>
			<p class="MLP-text para-style-override-1">Oba <a id="x.41282"></a>jsme vstali. Pan Kyrle mi pozorně, s&#160;větším zájmem než dříve, pohlédl do tváře. Viděl jsem, že jsem ho přece jen trochu vyvedl z&#160;rovnováhy. „Jste zřejmě pevně odhodlán neustoupit,“ prohlásil. „Budete-li mít dobré důkazy, pak můžete počítat s&#160;mou pomocí. Současně vás však musím upozornit, že i&#160;když snad prokážete, že lady Glydová žije, není příliš velká naděje na to, že získá zpět svůj majetek. Onen Ital by nejspíše odjel z&#160;Anglie, dříve než by proces skončil, a&#160;sir Percival bude mít nesporně tolik dluhů, že bude muset celé dědictví proplatit svým věřitelům. Jste si ovšem vědom toho, že…“</p>
			<p class="MLP-text para-style-override-1">Přerušil jsem ho: „Prosím vás, abychom tu neprojednávali majet­kové poměry lady Glydové. Nevěděl jsem o&#160;nich ani zbla dříve a&#160;nevím o&#160;nich nic nyní, až na to, že přišla o&#160;všechen majetek. Svého názoru se nevzdám a&#160;vy pochopitelně také ne. Musíme proto vyčkat, až mezi námi rozhodne budoucnost. Děkuji vám za pozornost, kterou jste mi věnoval.“ S&#160;těmito slovy jsem se uklonil a&#160;odcházel ke dveřím. Pan Kyrle mě však zavolal a&#160;podal mi dopis, který si na počátku našeho rozhovoru položil před sebe. „Tento dopis došel poštou před několika dny. Byl byste tak laskav a&#160;doručil ho? Vyřiďte, prosím, při této příležitosti slečně Halcombové, že je mi velice líto, že jí tentokráte nemohu pomoci, leda radou, která by jí však byla právě tak málo vítána, jako byla vám.“</p>
			<p class="MLP-text para-style-override-1">Podíval jsem se na dopis. Byl adresován slečně Halcombové. Rukopis mi byl zcela neznám.</p>
			<p class="MLP-text para-style-override-1">Než jsem opustil místnost, položil jsem panu Kyrlemu ještě jednu otázku: „Nevíte náhodou, zda je sir Percival Glyde stále ještě v&#160;Paříži?“</p>
			<p class="MLP-text para-style-override-1">„Vrátil se do Londýna,“ odvětil pan Kyrle. „Tolik jsem alespoň slyšel od jeho právního zástupce, potkal jsem ho totiž včera.“</p>
			<p class="MLP-text para-style-override-1">Po této odpovědi jsem odešel.</p>
			<p class="MLP-text para-style-override-1">Kráčel jsem pomalu směrem k&#160;domovu. Po chvíli jsem však zjistil, že mě sledují dva muži. Za nejbližším rohem jsem se zastavil, a&#160;když mě minuli, poznal jsem, že to jsou titíž muži, kteří mě sledovali již před mým odjezdem z&#160;Anglie. Málem jsem podlehl okamžitému popudu srazit je oba pěstí, ale včas jsem se ovládl. Nesměl jsem svou unáhleností ohrozit celé dílo. Musil jsem postavit proti lsti lest. Kličkoval jsem proto ulicemi, proplétal se průchody a&#160;nakonec se mi podařilo naskočit do drožky, a&#160;tak se zbavit nevítaných pronásledovatelů. Po několika minutách jsem z&#160;ní vystoupil a&#160;ujistiv se, že už nemám nikoho v&#160;patách, vrátil jsem se domů. Po návratu jsem vyprávěl Marian, že sir Percival je v&#160;Londýně a&#160;vylíčil jí, jak jsem jeho lidem unikl.</p>
			<p class="MLP-text para-style-override-1">„To jsou zlé zprávy,“ vzdychla. „Horší jste opravdu nemohl přinést. To je vše, co mi chcete říci?“</p>
			<p class="MLP-text para-style-override-1">„Mám tu ještě něco pro vás,“ odvětil jsem a&#160;podal jí dopis, který mi předal pan Kyrle. Marian pohlédla na obálku.</p>
			<p class="MLP-text para-style-override-1">„Víte snad, kdo vám píše?“ otázal jsem se.</p>
			<p class="MLP-text para-style-override-1">„Ano, hrabě Fosco.“</p>
			<p class="MLP-text para-style-override-1">Pak otevřela obálku, čím déle četla, tím více rudla. Pak mi dopis podala. V&#160;její tváři se zračilo hluboké rozhořčení. Dopis zněl:</p>
			<p class="MLP-text para-style-override-1">„Píšu Vám, drahá Marian, z&#160;hlubokého obdivu a&#160;v&#160;zájmu Vašeho dalšího klidu. Ničeho se neobávejte! Nevyvolávejte zbytečně pozornost! Nejvznešenější ctností je odevzdanost osudu&#160;– poddejte se jí! Radujte se ze skromného klidu domova, užívejte jej! Bouře života přecházejí bez újmy nad údolími tichého osamění&#160;– proto neopouštějte toto údolí! Zachováte-li se podle mých rad, pak se nebudete muset ničeho obávat. Nepostihne Vás již žádné neštěstí a&#160;budete moci klidně trávit příjemné chvíle svého života i&#160;se svou společnicí, jež nalezla nový útulek&#160;– ve Vašem srdci! Věřte mi, že jí jej závidím. Vyslechněte však i&#160;mé varování. Nepouštějte se již dále, než jste se až dosud odvážila! Neohrožujte zájmy druhých, nikomu nehrozte! Nenuťte mě, abych musel zasáhnout, mrzelo by mě, kdybych k&#160;tomu měl být přinucen. A&#160;vrátí-li se pan Hartright do Anglie, pak se s&#160;ním nestýkejte. Uvědomte si, že kráčím neochvějně svou cestou a&#160;že sir Percival jde se mnou. Skříží-li pan Hartright někdy tuto cestu, pak je ztracen.“</p>
			<p class="MLP-text para-style-override-1">„Chce vám nahnat strach, a&#160;to je důkaz, že má strach sám,“ prohlásil jsem po přečtení tohoto zvláštního psaní. Pak jsem Marian oznámil, že hodlám zítřejšího rána odjet do Blackwateru.</p>
			<p class="MLP-text para-style-override-1">„Proč?“ otázala se Marian.</p>
			<p class="MLP-text para-style-override-1">„Uvědomil jsem si dnes odpoledne, že pan Kyrle má v&#160;jedné věci pravdu. Musíme opravdu za každou cenu zjistit den Lauřina odjezdu z&#160;Blackwateru. Je to jediný prostředek, jak dokázat, že Laura je naživu.“</p>
			<p class="MLP-text para-style-override-1">„Chcete snad najít důkaz, že Laura odjela z&#160;Blackwateru teprve po dni, který je uveden na úmrtním listě?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Co vás na tuto myšlenku přivedlo? Vždyť si Laura nemůže vzpomenout ani na datum dne, kdy byla v&#160;Londýně!“</p>
			<p class="MLP-text para-style-override-1">„Majitel ústavu vám však řekl, že mu byla předána dvacátého sedmého července. Pochybuji, že by byl hrabě Fosco dokázal udržet ji v&#160;onom omámeném stavu déle než jednu noc a&#160;den. Nejspíše přijela do Londýna teprve dvacátého šestého července, tedy po datu uvedeném na úmrtním listě. Budeme-li moci toto dokázat, pak máme vyhráno!“</p>
			<p class="MLP-text para-style-override-1">„Ale jak to chcete dokázat?“</p>
			<p class="MLP-text para-style-override-1">„Při četbě svědectví paní Michelsonové mě napadly hned dvě možnosti. Jednak musíme zjistit u&#160;doktora Dawsona den, kdy vás po Lauřině odjezdu začal znovu ošetřovat. A&#160;jednak musíme pátrat v&#160;hostinci, do něhož oné noci sir Percival odjel. Víme přece, že ujel z&#160;Blackwateru několik hodin po Lauřině odjezdu, a&#160;tak budeme moci zjistit ono datum.“</p>
			<p class="MLP-text para-style-override-1">„A&#160;nezjistíte-li přece jen nic, co pak?“</p>
			<p class="MLP-text para-style-override-1">„Pak tu již zbývají jen dva muži, kteří mi mohou pomoci&#160;– sir Percival a&#160;hrabě. Nevinní lidé mohou nějaké datum zapomenout, ale viníci nikoli. Oni jsou viníky a&#160;datum dobře znají. Mám proto v&#160;úmyslu přinutit je k&#160;doznání. Oba přece víme, že v&#160;baronetově životě je nějaké temné místo, ono tajemství, o&#160;němž hovořila Anna Cathericková. Sám přece řekl hraběti, že by ho toto tajemství mohlo úplně zničit. Nuže, nebude-li jiná možnost, tak to tajemství vypátrám, neboť to pak bude jediný způsob, jak pomoci Lauře.“</p>
			<p id="toc_marker-3-1-5" class="MLP-uroven3-nadpis para-style-override-1">5</p>
			<p class="MLP-text-bez1radku para-style-override-1">Pátrání v&#160;Blackwateru nemělo bohužel kladný výsledek. Doktor Dawson sice znal přesně den, v&#160;němž znovu začal ošetřovat Ma­rian, ale onen den, kdy jej paní Michelsonová dala zavolat a&#160;kdy, jak víme, byl nemocen, a&#160;nemohl proto k&#160;Marian přijít, si bohužel nepoznamenal. Odjel jsem tedy ihned do Knowlesbury. Ale osud se zřejmě proti nám spikl! Hostinec byl již dva měsíce zavřen, hostinský i&#160;podomek odjeli neznámo kam. Jelikož mi zbývalo ještě několik hodin do odjezdu londýnského vlaku, zajel jsem znovu do Blackwateru, abych si promluvil se zahradníkem. Ale ani ten, ani Margaret Porcherová, kterou jsem tam rovněž potkal, mi nepomohli. Vrátil jsem se proto s&#160;prázdnou do Londýna.</p>
			<p class="MLP-text para-style-override-1">Nazítří zrána jsem oznámil Marian záporný výsledek své cesty. Byli jsme si vědomi, že cesta k&#160;baronetovu tajemství zřejmě vede přes matku Anny Catherickové, a&#160;proto jsme se rozhodli, že ji vyhledám. Dříve však bylo třeba zjistit řadu informací, které by nám nejlépe mohla podat paní Clementsová. Její adresu jsme neznali, ale poslali nám ji z&#160;Toddova dvora. Jaké bylo naše překvapení, když jsme zjistili, že paní Clementsová bydlí v&#160;Londýně necelou půlhodinku od nás! Proto jsem k&#160;ní hned druhého dne zašel.</p>
			<p id="toc_marker-3-1-6" class="MLP-uroven3-nadpis para-style-override-1">6</p>
			<p class="MLP-text-bez1radku para-style-override-1">V&#160;prvém okam<a id="x.41285"></a>žiku mě paní Clementsová nepoznala, ale když jsem jí připomněl okolnosti, za kterých jsme se naposledy setkali, zavedla mě hned k&#160;sobě. Nemohl jsem jí ovšem říci plnou pravdu o&#160;Anně, a&#160;tak jsem za důvod své návštěvy uvedl snahu nalézt osoby, které jsou odpovědny za Annino zmizení. Paní Clementsová byla zprvu velmi rozrušena, protože neměla o&#160;Anně sebemenších zpráv a&#160;obávala se nejhoršího (právem!). Když se uklidnila, požádal jsem ji, aby mně vylíčila, co se událo po jejím odjezdu z&#160;Limmeridge. V&#160;podstatě jsem zjistil toto:</p>
			<p class="MLP-text para-style-override-1">Po odjezdu z&#160;Toddova dvora zůstaly paní Clementsová a&#160;Anna asi týden v&#160;Derby. Odtud odjely do Londýna a&#160;tam žily asi měsíc. Anna se však velmi strachovala, že ji někdo objeví, a&#160;proto na svou společnici naléhala, aby opustily Londýn. Odcestovaly tedy do Grimsby v&#160;Lincolnshiru, městečka, kde zesnulý manžel paní Clementsové strávil své mládí. Tam se poprvé ukázaly příznaky Anniny těžké choroby. Podle lékařského vyšetření šlo o&#160;vážnou srdeční nemoc. Anna dlouho stonala. Když se uzdravila, náhle se rozhodla k&#160;cestě do Hampshiru, kde chtěla rozhodně promluvit s&#160;lady Glydovou. Paní Clementsová vynaložila mnoho námahy, aby této cestě zabránila, avšak Anna, přesvědčena o&#160;své blížící se smrti, pevně trvala na svém, a&#160;dokonce pohrozila své přítelkyni, že pojede do Hampshiru sama. A&#160;tak paní Clementsová, plna chmurných předtuch, znovu Anně ustoupila. Usadily se ve vesnici Sandonu, vzdálené asi tři míle od Blackwateru, a&#160;Anna téměř denně chodila k&#160;jezeru. Po jednom návratu byla tak zmožena, že dostala srdeční záchvat a&#160;musela ulehnout. Na Anninu žádost odešla druhého dne k&#160;jezeru paní Clementsová sama. Měla tam počkat na lady Glydovou a&#160;požádat ji, aby s&#160;ní šla do Sandonu a&#160;navštívila nemocnou Annu. Když došla k&#160;besídce, setkala se tam nikoli s&#160;lady Glydovou, nýbrž s&#160;velkým, statným starším pánem&#160;– jinými slovy s&#160;hrabětem Foskou. Hrabě jí prohlásil, že tu čeká se vzkazem od lady Glydové, a&#160;zeptal se, zda je ten vzkaz určen pro ni. Paní Clementsová přisvědčila. Nato jí hrabě sdělil, že lady Glydová snažně prosí Annu, aby se ihned vrátila do Londýna, neboť se strachuje, aby ji sir Percival nedopadl. A&#160;jelikož prý sama odjíždí co nevidět do Londýna, tak prosí Annu, aby jí vzkázala svou londýnskou adresu, protože ji tam chce nejpozději do čtrnácti dnů vyhledat. Hrabě ještě dodal, že chtěl již Annu varovat sám, ale že se ho Anna zřejmě polekala a&#160;před ním uprchla. Když mu paní Clementsová sdělila, že Anna onemocněla, vydal se s&#160;ní do Sandonu. Při pohledu na Annu, která právě spala, byl hrabě velmi překvapen. Nečekal zřejmě tak velkou podobnost s&#160;lady Glydovou! Chudák paní Clementsová se ovšem domnívala, že hrabětem otřásla Annina choroba. Pak hrabě Annu vyšetřil, opatřil jí lék, o&#160;němž prohlásil, že ji posílí na cestu, a&#160;doporučil paní Clementsové, aby za tři dny odjela s&#160;Annou do Londýna. Paní Clementsová souhlasila a&#160;dohodla se s&#160;hrabětem, že je bude třetího dne čekat na zastávce u&#160;poledního vlaku. Lék skutečně pomohl a&#160;Anna byla schopna cesty. Na zastávce je čekal hrabě, jak bylo smluveno, s&#160;nějakou starší dámou, která cestovala týmž vlakem, ale v&#160;jiném oddíle. Po příjezdu do Londýna opatřila paní Clementsová vhodný byt a&#160;podle slibu oznámila novou adresu lady Glydové do Blackwateru. Uplynulo více než čtrnáct dní a&#160;nedošla žádná odpověď. Pak se jednoho dne dostavila ona starší dáma, kterou viděla na blackwaterské zastávce, a&#160;tlumočila paní Clementsové vzkaz lady Glydové, aby ji ihned navštívila, že s&#160;ní musí mluvit o&#160;Anně. Na toto vyzvání paní Clementsová odešla s&#160;onou dámou (zřejmě hraběnkou Foskovou) z&#160;domova. Po několika minutách jízdy drožkou vystoupila dáma z&#160;vozu a&#160;požádala paní Clementsovou, aby chvíli počkala, že musí ještě něco koupit. Už se však nevrátila. Po marném čekání se paní Clementsová vylekala a&#160;nařídila kočímu, aby jel zpět k&#160;domu, kde bydlela. Když se tam asi po půlhodinové nepřítomnosti vrátila, Anna zmizela. Jediné, co zjistila, bylo, že nějaký hoch donesl Anně dopis. Několik minut poté, co jej obdržela, vyšla Anna z&#160;domu. Dopis vzala nejspíše s&#160;sebou, protože doma nebyl nalezen. Musela to být zřejmě silná pohnutka, která ji přiměla opustit bezpečí bytu, neboť jinak by se nebyla odvážila odejít. Zprvu si paní Clementsová myslela, že Anna byla odvezena zpět do ústavu. Druhého dne se tam tedy vypravila. Avšak Anna tam nebyla (stalo se to nejspíše dva nebo tři dny předtím, než tam byla dovezena nepravá Anna). Potom napsala do Welminghamu Annině matce, ale ani ta o&#160;Anně nic nevěděla. Pak již nevěděla, co dělat, a&#160;o&#160;Anně již více neslyšela.</p>
			<p id="toc_marker-3-1-7" class="MLP-uroven3-nadpis para-style-override-1">7</p>
			<p class="MLP-text-bez1radku para-style-override-1">Nebylo pochyb<a id="x.41288"></a>, že spleť podvodů, jimiž byla Anna Cathericková vylákána do Londýna a&#160;tam odloučena od paní Clementsové, byla dílem jedině hraběte Fosky a&#160;jeho manželky. Navštívil jsem ovšem paní Clementsovou také proto, abych našel stopy vedoucí k&#160;tajemství sira Percivala Glyda. Položil jsem jí proto řadu otázek, které, jak jsem se domníval, by mě přivedly k&#160;cíli.</p>
			<p class="MLP-text para-style-override-1">„Znala jste paní Catherickovou před Anniným narozením?“</p>
			<p class="MLP-text para-style-override-1">„Jen krátce, často jsme se sice scházívaly, ale přítelkyněmi jsme nebyly.“</p>
			<p class="MLP-text para-style-override-1">„Byly jste s&#160;paní Catherickovou sousedky?“</p>
			<p class="MLP-text para-style-override-1">„Ano, ve Welminghamu jsme bydlely vedle sebe.“</p>
			<p class="MLP-text para-style-override-1">„Žila jste ve Welminghamu už před svatbou?“</p>
			<p class="MLP-text para-style-override-1">„Ne, jsem totiž z&#160;Norfolku. Přistěhovala jsem se do Welminghamu po svatbě a&#160;rok nebo dva po nás se tam přistěhovali Catherickovi.“</p>
			<p class="MLP-text para-style-override-1">„Znal je váš manžel předtím?“</p>
			<p class="MLP-text para-style-override-1">„Ano, znal Cathericka, nikoli však jeho ženu. Nebyla tamější. Někdo Catherickovi opatřil místo na welminghamské faře, a&#160;tak se tam přistěhoval se svou ženou. Říkalo se, že předtím byla komornou v&#160;rodině, která žila ve Varneck Hallu u&#160;Southamptonu. Nechci ji nijak pomlouvat, ale je to bezcitná, zlá a&#160;samolibá žena, která se ke Catherickovi zachovala moc nepěkně.“</p>
			<p class="MLP-text para-style-override-1">„Co udělala?“</p>
			<p class="MLP-text para-style-override-1">„Zapletla se s&#160;člověkem, kterého ostatně znáte a&#160;kterého znala i&#160;Anna.“</p>
			<p class="MLP-text para-style-override-1">„Snad ne se sirem Percivalem Glydem?“</p>
			<p class="MLP-text para-style-override-1">„Ano, s&#160;tím.“</p>
			<p class="MLP-text para-style-override-1">Srdce se mi rozbušilo. Byl jsem přesvědčen, že mám v&#160;ruce klíč k&#160;záhadě.</p>
			<p class="MLP-text para-style-override-1">„A&#160;jak to vyšlo najevo?“</p>
			<p class="MLP-text para-style-override-1">„Její manžel ji několikrát přistihl v&#160;sakristii welminghamského kostela za velmi podezřelých okolností v&#160;důvěrných rozhovorech s&#160;baronetem. Mezi oběma muži došlo později k&#160;hádce a&#160;rvačce. Catherick totiž také našel v&#160;zásuvce prádelníku své ženy dva zlaté prsteny, zlaté hodinky a&#160;různé krajky, které zřejmě dostala darem od baroneta. A&#160;takové dary se přece nedávají jen tak, že? Proto od své ženy odešel, odjel do Ameriky a&#160;tam se usadil.“</p>
			<p class="MLP-text para-style-override-1">„A&#160;jak se zachoval sir Percival? Zůstal ve Welminghamu?“</p>
			<p class="MLP-text para-style-override-1">„Ne, krátce nato odjel také.“</p>
			<p class="MLP-text para-style-override-1">„A&#160;paní Cathericková tam zůstala?“</p>
			<p class="MLP-text para-style-override-1">„Ano. Prohlašovala, že se stala obětí omylu a&#160;že se nedá pro nic za nic vyštvat, jako by byla provinilou ženou.“</p>
			<p class="MLP-text para-style-override-1">„A&#160;z&#160;čeho tedy žila po celá ta léta? Posílal jí manžel nějaké peníze?“</p>
			<p class="MLP-text para-style-override-1">„Posílal, ona je však odmítla a&#160;nevzala si z&#160;nich ani haléř.“</p>
			<p class="MLP-text para-style-override-1">„Měla snad vlastní peníze?“</p>
			<p class="MLP-text para-style-override-1">„Pokud nějaké měla, tak jen málo. Osobně si myslím, a&#160;to se také ve Welminghamu povídá, že se o&#160;ni staral sir Percival.“</p>
			<p class="MLP-text para-style-override-1">Na chvíli jsem se zamyslil. Nechtělo se mi věřit tomu, že by byla paní Cathericková žila i&#160;po odjezdu svého muže dále ve Welminghamu, kde se přece stala předmětem pozornosti a&#160;klepů, jen z&#160;vlastní vůle a&#160;jedině proto, aby tím dokázala svou nevinu. Musel zde být nějaký jiný důvod, a&#160;tím mohla být jen její závislost na jejím živiteli&#160;– na siru Percivalovi. Buď znala baronetovo tajemství, a&#160;pak bylo v&#160;jeho zájmu, aby žila tam, kde se s&#160;nikým nestýká a&#160;nemá přátel, anebo je oba spojovalo něco zcela jiného a&#160;baronet využil mylného podezření, jehož obětí se stala, k&#160;tomu, aby od sebe odvrátil pravé podezření. Pokračoval jsem proto v&#160;dotazech a&#160;soustředil pozornost na Annu. Po několika otázkách jsem zjistil, že jejím otcem nemohl rozhodně být Catherick. Nyní bylo nutno ověřit, zda jejím otcem byl opravdu sir Percival.</p>
			<p class="MLP-text para-style-override-1">„Předpokládám, že jste ve Welminghamu sira Percivala často vídávala,“ otázal jsem se.</p>
			<p class="MLP-text para-style-override-1">„Ovšem, dokonce velmi často.“</p>
			<p class="MLP-text para-style-override-1">„A&#160;byla mu Anna podobná?“</p>
			<p class="MLP-text para-style-override-1">„Ani trochu, jenomže ona se nepodobala dokonce ani své matce.“</p>
			<p class="MLP-text para-style-override-1">„A&#160;když se sir Percival poprvé objevil ve Welminghamu, slyšela jste, odkud přišel?“</p>
			<p class="MLP-text para-style-override-1">„Nikdo nevěděl nic určitého. Jedni říkali, že přijel z&#160;Blackwateru, druzí, že ze Skotska.“</p>
			<p class="MLP-text para-style-override-1">„A&#160;paní Cathericková sloužila ve Varneck Hallu až do svatby?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„A&#160;byla tam předtím dlouho?“</p>
			<p class="MLP-text para-style-override-1">„Asi tři nebo čtyři roky.“</p>
			<p class="MLP-text para-style-override-1">„A&#160;u&#160;koho sloužila?“</p>
			<p class="MLP-text para-style-override-1">„U&#160;nějakého majora Donthorna.“</p>
			<p class="MLP-text para-style-override-1">„A&#160;byl sir Percival jeho přítelem?“</p>
			<p class="MLP-text para-style-override-1">„Ne, a&#160;Catherick si také nevzpomínal, že by ho tam někdy byl viděl.“</p>
			<p class="MLP-text para-style-override-1">Přesvědčení, že sir Percival není Anniným otcem, bylo ve mně stále pevnější. Jeho tajné rozhovory neměly zřejmě nic společného s&#160;podezřením, které způsobilo rozchod manželů Catherickových. Z&#160;dalšího rozhovoru jsem zjistil, že se paní Cathericková chovala ke své dceři velmi tvrdě, že ji často bila a&#160;že se paní Clementsová starala o&#160;Annu již od nejútlejšího dětství. Anna žila střídavě u&#160;matky a&#160;u&#160;paní Clementsové, kde na rozdíl od domova byla středem péče a&#160;lásky. O&#160;důvodech Annina odvezení do ústavu věděla paní Clementsová jen tolik, kolik se dozvěděla od Anny samé. Vyprávěla pouze, že jí matka jednou vyzradila tajemství, které je pro sira Percivala nejvýš nebezpečné, a&#160;jakmile to baronet zjistil, dal ji ihned uzavřít do ústavu.</p>
			<p class="MLP-text para-style-override-1">Čas plynul a&#160;blížilo se poledne. Víc už jsem se jistě nemohl dozvědět, proto jsem vstal, abych se rozloučil.</p>
			<p class="MLP-text para-style-override-1">„Jsem ráda, že jsem vám mohla o&#160;Anně vyprávět,“ řekla ještě paní Clementsová. „Byla bych jen šťastna, kdybych věděla, co se s&#160;ní stalo.“</p>
			<p class="MLP-text para-style-override-1">„Bojím se, že pravda je zcela jasná,“ odpověděl jsem. „Domnívám se totiž, že již není mezi námi.“</p>
			<p class="MLP-text para-style-override-1">Paní Clementsová se zhroutila do křesla a&#160;skryla tvář v&#160;dlaních, „Jak to víte? Kdo vám to řekl?“</p>
			<p class="MLP-text para-style-override-1">„Nikdo mi to neřekl. Pro své tvrzení mám však důvody, které vám sdělím, ale teprve později.“</p>
			<p class="MLP-text para-style-override-1">„Tak tedy zemřela. A&#160;byla ještě tak mladá!“ zavzlykala paní Clementsová.</p>
			<p class="MLP-text para-style-override-1">„Jen ještě jeden dotaz,“ dodal jsem. „Znáte náhodou adresu paní Catherickové?“</p>
			<p class="MLP-text para-style-override-1">Paní Clementsovou moje otázka tak překvapila, že přestala plakat a&#160;užasle na mě pohlédla: „Probůh! Co od ní chcete?“</p>
			<p class="MLP-text para-style-override-1">„Chtěl bych se od ní dozvědět, oč šlo při jejích schůzkách se sirem Percivalem. Musí mi to říci, přinutím ji k&#160;tomu.“</p>
			<p class="MLP-text para-style-override-1">„Rozmyslete si to, pane Hartrighte, je to zlá žena. Neznáte ji!“</p>
			<p class="MLP-text para-style-override-1">„Vím, že to se mnou myslíte dobře, ale jsem pevně rozhodnut s&#160;ní promluvit, ať to dopadne jakkoli.“</p>
			<p class="MLP-text para-style-override-1">Paní Clementsová mi pohlédla s&#160;úzkostí do tváře: „Vidím, že se nedáte odradit. Dám vám tu adresu.“</p>
			<p id="toc_marker-3-1-8" class="MLP-uroven3-nadpis para-style-override-1">8</p>
			<p class="MLP-text-bez1radku para-style-override-1">Po obědě jsem <a id="x.41291"></a>sdělil Marian výsledek svého rozhovoru s&#160;paní Clementsovou. Můj úmysl odjet do Welminghamu Marian schválila. Jelikož nebylo vyloučeno, že se zdržím mimo Londýn déle, než jsem předpokládal, dohodli jsme se, že mi bude denně psát, pochopitelně pod nepravým jménem. Kdyby pak jednoho rána nedošla žádná zpráva, vrátím se prvním vlakem do Londýna. Lauře jsme řekli, že odjíždím na venkov, abych našel nové zákazníky pro své kresby.</p>
			<p class="MLP-text para-style-override-1">Do Welminghamu jsem přijel krátce po poledni. Bylo to malé, poměrně nově vystavěné městečko. Před tichými krámky postávali majitelé a&#160;udiveně hleděli na cizince, který k&#160;nim zavítal. Dům, v&#160;němž paní Cathericková bydlela, stál na malém náměstí v&#160;řadě stejných jednopatrových domků.</p>
			<p class="MLP-text para-style-override-1">Zaklepal jsem na její dveře. Otevřela mi starší žena smutné tváře. Podal jsem jí navštívenku a&#160;zeptal se, zda mohu hovořit s&#160;paní. Služebná se vzdálila a&#160;po delší chvíli se vrátila s&#160;dotazem, co si přeji.</p>
			<p class="MLP-text para-style-override-1">„Vyřiďte paní Catherickové, že se má návštěva týká její dcery,“ odvětil jsem. Byla to myslím nejlepší záminka, kterou jsem mohl uvést. Služebná se opět vzdálila, a&#160;když se po delší chvíli vrátila, vyzvala mě, abych šel dále.</p>
			<p class="MLP-text para-style-override-1">Vešel jsem do menšího pokoje, jehož zdi byly pokryty tapetami jasných barev. Nábytek byl prostý a&#160;zářil čistotou. U&#160;stolu seděla starší žena v&#160;černých šatech. Šedé vlasy měla pokryty černým háčkovaným čepečkem. Její tváře byly plné, brada tvrdá, ústa široká s&#160;bezbarvými rty. Byla malé, avšak silné postavy a&#160;sebevědomého chování. Dívala se na mne upřeně tmavýma očima. To&#160;byla paní Cathericková.</p>
			<p class="MLP-text para-style-override-1">„Přišel jste ke mně, abyste mi něco řekl o&#160;mé dceři,“ oslovila mě, dříve než jsem se mohl uvést. „Prosím, mluvte.“</p>
			<p class="MLP-text para-style-override-1">Tón jejího hlasu byl právě tak tvrdý jako její pohled. Pokynula mi, abych usedl, a&#160;pozorně si mě od hlavy k&#160;patě prohlédla. Uvědomil jsem si, že u&#160;ní budu mít úspěch jen tehdy, budu-li s&#160;ní mluvit tak, jak ona mluvila se mnou, a&#160;budu-li právě tak drsný jako ona.</p>
			<p class="MLP-text para-style-override-1">„Jistě víte, že vaše dcera zmizela,“ prohlásil jsem.</p>
			<p class="MLP-text para-style-override-1">„Ano. Přišel jste mi oznámit, že je mrtva?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„A&#160;co vás k&#160;tomu vedlo?“</p>
			<p class="MLP-text para-style-override-1">Při této otázce se jí hlas vůbec nezachvěl, jako by se jí dceřina smrt v&#160;nejmenším nedotkla.</p>
			<p class="MLP-text para-style-override-1">„Co mě k&#160;tomu vedlo?“ opakoval jsem její otázku. „Ptáte se na důvod, který mě pohnul k&#160;tomu, abych k&#160;vám přijel a&#160;oznámil vám, že vaše dcera zemřela?“</p>
			<p class="MLP-text para-style-override-1">„Ano. Jaký máte zájem na mé dceři nebo na mně? Co vůbec o&#160;mé dceři víte?“</p>
			<p class="MLP-text para-style-override-1">„Potkal jsem ji náhodou oné noci, kdy uprchla z&#160;ústavu, a&#160;pomohl jsem jí do bezpečí.“</p>
			<p class="MLP-text para-style-override-1">„To jste neměl dělat!“</p>
			<p class="MLP-text para-style-override-1">„Je mi líto, že něco takového říká její vlastní matka!“</p>
			<p class="MLP-text para-style-override-1">„A&#160;jak vůbec víte, že je mrtva?“</p>
			<p class="MLP-text para-style-override-1">„To vám teď nemohu říci, ale vím to!“</p>
			<p class="MLP-text para-style-override-1">„A&#160;můžete mi alespoň říci, jak jste se dozvěděl mou adresu?“</p>
			<p class="MLP-text para-style-override-1">„Beze všeho. Dostal jsem ji od paní Clementsové.“</p>
			<p class="MLP-text para-style-override-1">„Paní Clementsová byla odjakživa pošetilá žena. A&#160;proč jste sem tedy přišel?“</p>
			<p class="MLP-text para-style-override-1">Protože tak naléhala, odpověděl jsem jí jednoznačně: „Myslil jsem si, že matku Anny Catherickové bude pochopitelně zajímat zpráva, že její dcera je mrtva.“</p>
			<p class="MLP-text para-style-override-1">„V&#160;tom máte pravdu,“ odvětila paní Cathericková s&#160;neobyčejným klidem. „A&#160;jiný důvod jste neměl?“</p>
			<p class="MLP-text para-style-override-1">Zaváhal jsem. Nevěděl jsem hned, jak správně odpovědět.</p>
			<p class="MLP-text para-style-override-1">„Nemáte-li jiného důvodu,“ pokračovala s&#160;opovržením v&#160;hlase, „tak vám děkuji za návštěvu a&#160;nechci vás tu déle zdržovat. Sbohem.“</p>
			<p class="MLP-text para-style-override-1">„Má návštěva má přece jen ještě jiný důvod,“ prohlásil jsem.</p>
			<p class="MLP-text para-style-override-1">„Však jsem si to myslila!“</p>
			<p class="MLP-text para-style-override-1">„Jde o&#160;to: smrti vaší dcery bylo zneužito k&#160;podvodu, jímž bylo ublíženo někomu, kdo je mi velice blízký. Strůjci tohoto činu jsou dva muži, z&#160;nichž jeden je sir Percival Glyde.“</p>
			<p class="MLP-text para-style-override-1">„Vskutku?“</p>
			<p class="MLP-text para-style-override-1">Sledoval jsem pozorně, zda náhlé vyslovení baronetova jména na ni nějak zapůsobí. Ale v&#160;obličeji se jí nepohnul ani sval a&#160;její zrak se ani na vteřinu neodtrhl od mé tváře.</p>
			<p class="MLP-text para-style-override-1">„Říkám vám to jen proto, že v&#160;životě sira Percivala se odehrály jisté události, jejichž znalost by mi pomohla k&#160;nápravě křivdy, kterou spáchal. Vy o&#160;nich víte, a&#160;proto jsem k&#160;vám přišel.“</p>
			<p class="MLP-text para-style-override-1">„Jaké události máte na mysli?“</p>
			<p class="MLP-text para-style-override-1">„Ty, k&#160;nimž došlo ve Welminghamu v&#160;době, kdy váš manžel byl zaměstnán na faře. Bylo to předtím, než se narodila vaše dcera.“</p>
			<p class="MLP-text para-style-override-1">Tato otázka ji konečně vyvedla z&#160;rovnováhy. Zachvěla se a&#160;zlostně se zeptala: „Co o&#160;těch událostech vůbec víte?“</p>
			<p class="MLP-text para-style-override-1">„Vše, co mi o&#160;nich paní Clementsová mohla říci.“</p>
			<p class="MLP-text para-style-override-1">Paní Cathericková na okamžik zrudla, pak se opanovala a&#160;chladně, s&#160;potlačovaným posměchem v&#160;hlase řekla: „Už tomu začínám rozumět. Chováte zřejmě proti sirovi Percivalovi nějaké záští a&#160;já vám mám pomoci. Tak já vám tedy musím vyprávět o&#160;siru Percivalovi? To si myslíte? Slídil jste v&#160;mých soukromých věcech, myslil jste si, že najdete zastrašenou ženu, která tu žije jen z&#160;milosti a&#160;která udělá vše, co si budete přát, jen aby nebyla pošpiněna v&#160;očích sousedů! To se tedy moc pletete, milý pane! Vždyť vy ani nevíte, jak tu žiji a&#160;čeho jsem tu dosáhla. Řeknu vám to a&#160;pak zazvoním na služku a&#160;dám vás vyvést z&#160;domu. Dobře poslouchejte: před lety jsem byla žena, které bylo těžce ukřivděno, která přišla o&#160;dobré jméno. Zařekla jsem se, že si je znovu vydobudu, a&#160;to se mi také podařilo, i&#160;když to trvalo dlouhá léta. Dnes už se tady mohu všem podívat do očí, a&#160;mají-li něco proti mně, nikdo se to neodváží říci nahlas. Mě si tu ve městě váží, dokonce i&#160;pan farář mě zdraví! Pohleďte, právě jde přes náměstí. Jen se teď podívejte, panáčku, dobře se podívejte!“</p>
			<p class="MLP-text para-style-override-1">Křepce jako mladá žena vyskočila z&#160;křesla a&#160;přistoupila k&#160;oknu, počkala, až farář půjde kolem okna, a&#160;uklonila se mu. Farář obřadně pozdvihl klobouk, uklonil se a&#160;kráčel dále. Paní Cathericková se vrátila ke křeslu a&#160;posměšně na mne pohlédla: „Tak co si teď myslíte o&#160;ženě, která ztratila svou pověst? S&#160;tím jste nepočítal, viďte?“</p>
			<p class="MLP-text para-style-override-1">„Můj názor se tím nijak nezměnil,“ namítl jsem. „Nepochyboval jsem, že jste si tu získala dobré postavení, a&#160;nemám sebemenší úmysl je nějak ohrozit. Vím, že sir Percival je koneckonců právě tak mým nepřítelem jako je i&#160;vaším, a&#160;proto jsem k&#160;vám přišel. I&#160;vy ho nenávidíte, třebaže mi to nechcete přiznat. Můžete mi nedůvěřovat, můžete se na mne zlobit, ale přece jen jste jedinou ženou v&#160;Anglii, která by mi měla pomoci sira Percivala zničit.“</p>
			<p class="MLP-text para-style-override-1">„Zničte si ho sám!“ zasykla pomstychtivě. „A&#160;potom se ke mně vraťte a&#160;vyslechněte, co vám povím.“</p>
			<p class="MLP-text para-style-override-1">„Teď se mi s&#160;tím nesvěříte?“</p>
			<p class="MLP-text para-style-override-1">„Ne!“</p>
			<p class="MLP-text para-style-override-1">„Bojíte se?“</p>
			<p class="MLP-text para-style-override-1">„Vypadám snad na to?“</p>
			<p class="MLP-text para-style-override-1">„Ale bojíte se sira Percivala!“</p>
			<p class="MLP-text para-style-override-1">„Proč?“</p>
			<p class="MLP-text para-style-override-1">„Sir Percival má určité společenské postavení a&#160;nebylo by divu, kdybyste se ho bála. Je to mocný člověk, majitel velkého panství, potomek starého rodu…“</p>
			<p class="MLP-text para-style-override-1">Tu se paní Cathericková znenadání rozesmála. „Ano, mocný člověk,“ opakovala opovržlivě. „Majitel velkého panství, potomek starého rodu, zejména ze strany své matky!“</p>
			<p class="MLP-text para-style-override-1">„Nebudu se tu s&#160;vámi přít o&#160;rodinných záležitostech sira Percivala, nevím nic o&#160;jeho matce…“</p>
			<p class="MLP-text para-style-override-1">„Zrovna tak, jako nevíte nic o&#160;siru Percivalovi!“ skočila mi do řeči.</p>
			<p class="MLP-text para-style-override-1">„Tím si tak nebuďte jista,“ odsekl jsem. „Jsou věci, jež o&#160;něm vím, a&#160;ještě víc jich je, z&#160;nichž ho podezírám!“</p>
			<p class="MLP-text para-style-override-1">„Z&#160;čeho ho tedy podezíráte?“</p>
			<p class="MLP-text para-style-override-1">„Řeknu vám raději, z&#160;čeho ho nepodezírám! Nepodezírám ho z&#160;toho, že by byl Anniným otcem!“</p>
			<p class="MLP-text para-style-override-1">Paní Cathericková vyskočila z&#160;křesla, jako by ji něco bodlo, a&#160;přistoupila ke mně. Z&#160;očí jí šlehaly blesky.</p>
			<p class="MLP-text para-style-override-1">„Jak se opovažujete mluvit o&#160;Annině otci? Jak se opovažujete prohlašovat, kdo byl jejím otcem a&#160;kdo jím nebyl?“ vzkřikla hlasem chvějícím se vzrušením.</p>
			<p class="MLP-text para-style-override-1">„Tajemství mezi vámi a&#160;sirem Percivalem není tajemstvím tohoto druhu,“ trval jsem na svém. „Tajemství, jehož vyzrazení se sir Percival tak obává, se nezrodilo s&#160;narozením vaší dcery a&#160;nezaniklo s&#160;její smrtí.“</p>
			<p class="MLP-text para-style-override-1">Paní Cathericková ustoupila o&#160;krok a&#160;ukázala ke dveřím: „Jděte pryč!“</p>
			<p class="MLP-text para-style-override-1">„Ani ve vašem, ani v&#160;jeho srdci nebyla láska k&#160;tomu dítěti,“ pokračoval jsem, odhodlán přitlačit ji co nejvíce ke zdi. „A&#160;láska také nebyla důvodem vašich tajných schůzek v&#160;sakristii, kde vás oba přistihl váš manžel.“</p>
			<p class="MLP-text para-style-override-1">Při těchto mých slovech zbledla jako křída a&#160;zmocnil se jí strach. Minutu nebo déle jsme stáli beze slova. Přerušil jsem mlčení první: „Ještě mi tedy stále nevěříte?“</p>
			<p class="MLP-text para-style-override-1">„Stále,“ odvětila tiše.</p>
			<p class="MLP-text para-style-override-1">„Trváte na tom, abych odešel?“</p>
			<p class="MLP-text para-style-override-1">„Ano. Jděte a&#160;už se nikdy nevracejte.“</p>
			<p class="MLP-text para-style-override-1">Kráčel jsem ke dveřím a&#160;po chvilce čekání jsem se k&#160;ní otočil: „Snad budu mít nějaké zprávy o&#160;siru Percivalovi, které ani nečekáte. V&#160;tom případě bych se přece jen vrátil.“</p>
			<p class="MLP-text para-style-override-1">„Nečekám na žádné zprávy o&#160;siru Percivalovi, leda…“</p>
			<p class="MLP-text para-style-override-1">Vtom se zarazila, její bledou tvář polil ruměnec a&#160;pomalu přistoupila ke křeslu. „Leda že by to byla zpráva o&#160;jeho smrti,“ dodala usedajíc do křesla. Kolem úst jí hrál posměšný úsměv a&#160;v&#160;očích se jí objevily záblesky nenávisti.</p>
			<p id="toc_marker-3-1-9" class="MLP-uroven3-nadpis para-style-override-1">9</p>
			<p class="MLP-text-bez1radku para-style-override-1">Odcházel jsem <a id="x.41294"></a>od paní Catherickové s&#160;pocitem, že mi proti své vůli přece jen trochu pomohla. Neušel jsem snad ani deset kroků, když jsem zaslechl, jak ze sousedního domu někdo vyšel a&#160;spěchá za mnou. Ohlédl jsem se a&#160;spatřil tmavě oděného muže, kterého jsem určitě už jednou viděl. Vzpomínal jsem kde. Po chvilce jsem si uvědomil, že to bylo před několika dny v&#160;Blackwateru před domem sira Percivala. Zřejmě mě tedy sledoval. Ale jaké bylo mé překvapení, když zrychlil krok a&#160;předešel mě, aniž na mne pohlédl. Pustil jsem se proto za ním. Muž se vůbec neohlížel. Došli jsme až na nádraží. Tam přistoupil k&#160;pokladně a&#160;požádal o&#160;lístek do Blackwateru. Vlak právě přijel. Vyčkal jsem, až odjede, a&#160;pak jsem se pomalu vracel do městečka. Bylo mně jasné, že úkolem onoho muže bylo zjistit, zda vyhledám paní Catherickovou, a&#160;že nyní spěchal do Blackwateru podat svému pánu, siru Percivalovi, zprávu.</p>
			<p class="MLP-text para-style-override-1">Sklánělo se již k&#160;večeru. Vešel jsem proto do nejbližšího hostince, najal tam pokoj a&#160;po večeři napsal Marian o&#160;událostech dnešního dne. Než jsem se odebral na lůžko, probíral jsem v&#160;duchu svůj rozhovor s&#160;paní Catherickovou slovo za slovem a&#160;dospěl k&#160;názoru, že jí nejvíce otřásla zmínka o&#160;schůzkách se sirem Percivalem v&#160;sakristii welminghamského kostela. Bylo to sice místo pro schůzky poněkud neobvyklé, ale ty dva jistě spojovalo nějaké společné provinění. Paní Cathericková se sira Percivala bála, to mi bylo zřejmé, ale zároveň jím i&#160;opovrhovala, a&#160;soudě podle její poznámky, vztahovalo se její opovržení rovněž na jeho matku. Rozhodl jsem se, že napřed budu pátrat tímto směrem a&#160;nahlédnu do matriky, abych zjistil dívčí jméno matky sira Percivala. Ale kde bych tu matriku našel? Pak jsem si vzpomněl na příčinu vzrušení paní Catherickové a&#160;řekl si, že půjdu do starého welminghamského kostela.</p>
			<p class="MLP-text para-style-override-1">Ráno bylo zamračeno, ale nepršelo. Nechal jsem zavazadlo v&#160;hostinci a&#160;vydal se ke kostelu. Stál na kopci vzdáleného od městečka asi dvě míle. Byla to stará zděná stavba, nad jejímž průčelím se tyčila čtverhranná věž. Sakristie byla přistavena k&#160;zadní části a&#160;pocházela ze stejné doby jako kostel. Chtěl jsem do ní vejít, byla však zamčena. Vydal jsem se proto vyhledat někoho, kdo má klíč. Cestou jsem si povšiml, že u&#160;kostela postávají dva muži. Jednoho z&#160;nich, podle oděvu to mohl být hajný, jsem neznal, ale druhý byl oním mužem, který mě sledoval v&#160;Londýně, když jsem se vracel z&#160;kanceláře pana Kyrleho. Mé domněnky tedy byly opodstatněné. Sir Percival, zpraven o&#160;mé návštěvě u&#160;paní Catherickové, předvídal, že půjdu do kostela, a&#160;dal mě hlídat. Byl to důkaz správnosti mého postupu. Po chvíli hledání jsem našel domek, v&#160;němž bydlil kostelník. Byl to veselý, ochotný a&#160;bohužel trochu příliš hovorný stařík, který se díval svrchu na obec, v&#160;níž žil, a&#160;k&#160;svým sousedům se choval s&#160;blahosklonnou povýšeností člověka, který jednou za svého života byl v&#160;Londýně, zatím co oni tam nebyli nikdy. Kostelník sňal klíč z&#160;háku nad krbem, vyšel z&#160;domku a&#160;zamkl za sebou. Dveře sakristie byly těžké a&#160;kostelník musel několikrát zalomcovat klíčem, než se mu je podařilo odemknout.</p>
			<p class="MLP-text para-style-override-1">„Nezlobějí se na mě, že jich nepouštím kostelem, mladej pane,“ omlouval se. „Ale dveře ze sakristie do kostela jsou zevnitř zamčený. A&#160;tenhle zámek je tak velkej, že by se hodil pro kriminál, a&#160;ke všemu ještě nefunguje pořádně. Říkal jsem: ‚Vyměňte ho!‘, ale copak na mne někdo dá? Tady holt není Londýn, tohle je Zapadákov.“</p>
			<p class="MLP-text para-style-override-1">Po chvíli zámek povolil, dveře zaskřípaly a&#160;vešli jsme do sakristie. Byla to temná, chmurná místnost zapáchající plísní, a&#160;dokonce prostornější, než se mi zdálo zvenčí. U&#160;zdi stálo několik starých dřevěných skříní, na zemi bylo několik pootevřených beden plných dřevité vlny, v&#160;rozích se povalovaly papíry a&#160;různé harampádí. Sakristie měla původně okno, to však bylo později zazděno a&#160;jediným zdrojem světla byl úzký světlík proražený ve střeše.</p>
			<p class="MLP-text para-style-override-1">„Co je v&#160;těch bednách?“ zeptal jsem se.</p>
			<p class="MLP-text para-style-override-1">„Naši apoštolové a&#160;ani jeden z&#160;nich není celej. Pak tam ležej ňáký dřevěný sochy, andělíčkové a&#160;já nevím co ještě. To všechno mělo už před rokem jít do opravy, je to celý ztrouchnivělý, ale to víte, nejsou peníze, a&#160;tak to tady leží dodnes.“</p>
			<p class="MLP-text para-style-override-1">„Můžete mi teď ukázat matriku?“ požádal jsem ho netrpělivě.</p>
			<p class="MLP-text para-style-override-1">„Jistě, a&#160;kterej rok chtějí vidět?“ odvětil kostelník a&#160;vytáhl z&#160;kapsy svazek klíčů.</p>
			<p class="MLP-text para-style-override-1">Marian mi kdysi řekla, že siru Percivalovi je asi pětačtyřicet let. Řekl jsem proto kostelníkovi, aby mi ukázal rok 1804.</p>
			<p class="MLP-text para-style-override-1">Kostelník odemkl jednu skříň a&#160;vytáhl z&#160;ní tlustou knihu se zamaštěnou koženou vazbou. Překvapilo mě, že tak důležité doklady jsou tak nedbale uloženy. Skříně byly již více než chatrné, zámek byl zcela jednoduchý a&#160;dveře se daly snadno vypáčit.</p>
			<p class="MLP-text para-style-override-1">„Považujete toto za vhodné místo pro uchování farních matrik?“ otázal jsem se udiveně. „Neměla by taková kniha být chráněna lepším zámkem a&#160;být uložena v&#160;pevnější skříni?“</p>
			<p class="MLP-text para-style-override-1">„No prosím, tohleto říkal správce našeho kostela už dávno, před léty. Proto si tady udělal opis týhletý matriky, a&#160;dokud žil, tak si tam všechny zápisy opisoval. Tu svou knihu měl ve svý kanceláři v&#160;Knowlesbury. Kterej rok říkali, mladej pane?“</p>
			<p class="MLP-text para-style-override-1">„1804,“ odpověděl jsem a&#160;v&#160;duchu jsem se zařekl, že mu už nedám příležitost k&#160;dalším poznámkám.</p>
			<p class="MLP-text para-style-override-1">Kostelník si nasadil brýle a&#160;začal listovat v&#160;matrice. Při každém třetím listě si pečlivě naslinil palec a&#160;ukazováček. „Tady to mají,“ řekl konečně. „Tady je ten rok, co jste chtěli.“</p>
			<p class="MLP-text para-style-override-1">Jelikož jsem nevěděl přesně, v&#160;kterém měsíci se sir Percival narodil, začal jsem pročítat zápisy z&#160;poloviny roku 1804 a&#160;pomalu listoval zpět. Došel jsem až k&#160;lednu 1804 a&#160;nenašel jsem vůbec zmínku o&#160;sňatku baronetova otce. Pak jsem pročítal záznamy z&#160;prosince roku 1803, z&#160;listopadu, ze října a&#160;pod hlavičkou „Září“ jsem hledaný zápis konečně našel.</p>
			<p class="MLP-text para-style-override-1">Pečlivě jsem si jej prohlédl. Byl na konci stránky a&#160;pro nedostatek místa byl stěsnán na užším prostoru než ostatní zápisy. Sňatek, který mu bezprostředně předcházel, upoutal mou pozornost tím, že ženich měl stejné křestní jméno jako já, a&#160;zápis, který následoval po zápisu o&#160;sňatku sira Felixe Glyda, byl podstatně delší, protože se týkal současné svatby dvou bratrů. Byl také na nové stránce. Zápis o&#160;sňatku baronetova otce neobsahoval nic neobvyklého, nevěsta byla uvedena jako „Cecilie Jana Elsterová z&#160;Park-View Cottages v&#160;Knowlesbury, jediná dcera zesnulého pana Patricka Elstera, původem z&#160;Bathu“.</p>
			<p class="MLP-text para-style-override-1">Poznamenal jsem si tyto údaje. Byl jsem však zklamán, neboť jsem cítil, že jsem rozluštění záhady ještě více vzdálen než předtím. Co jsem měl dělat teď? Jediné, co se dalo udělat, bylo pátrat po oné slečně Elsterové z&#160;Knowlesbury.</p>
			<p class="MLP-text para-style-override-1">„Našli jste, mladej pane, co jste chtěli?“ zeptal se mě kostelník, když jsem zavřel matriku.</p>
			<p class="MLP-text para-style-override-1">„Ano, ale musím si ještě něco zjistit. Říkal jste, že váš správce kostela žil v&#160;Knowlesbury. Žije tam ještě?“</p>
			<p class="MLP-text para-style-override-1">„Kdepak, ten už dávno zemřel. Ale žije tam mladej pan Wans­bo­rough. Je to notář.“</p>
			<p class="MLP-text para-style-override-1">„A&#160;jak daleko je odtud do Knowlesbury?“</p>
			<p class="MLP-text para-style-override-1">„Je to pěknej kus cesty,“ odvětil kostelník. Neměl zřejmě smysl pro vzdálenost, jako ostatně většina venkovanů. „Dobrejch pět mil, to jim povídám!“</p>
			<p class="MLP-text para-style-override-1">Bylo ještě dost časně, takže jsem klidně mohl dojít do Know­le<span>s­b</span>ury a&#160;ještě se včas vrátit zpět do Welminghamu.</p>
			<p class="MLP-text para-style-override-1">„Uctivě jim děkuju, mladej pane,“ řekl kostelník, když jsem mu dal malou odměnu. „To chtějí opravdu jít do Knowlesbury pěšky? To jsou tedy pašák, to jim povídám!“ Rozloučili jsme se. Když jsem vyšel na silnici, ohlédl jsem se a&#160;spatřil, že tam opět stojí oni dva muži a&#160;s&#160;nimi ještě někdo třetí. Byl to muž, jehož jsem včera večer sledoval na nádraží. Chvíli stáli pohromadě, pak onen třetí muž vykročil směrem k&#160;Welminghamu a&#160;ti dva vyčkávali, až vyrazím, aby se zřejmě vydali za mnou. Přidal jsem do kroku a&#160;tvářil se, jako bych nevěděl, že mě sledují.</p>
			<p id="toc_marker-3-1-10" class="MLP-uroven3-nadpis para-style-override-1">10</p>
			<p class="MLP-text-bez1radku para-style-override-1">Silnice byla p<a id="x.41297"></a>římá. Kdykoli jsem se ohlédl, viděl jsem špehy za sebou. Většinou se drželi v&#160;určitém odstupu, jen jednou nebo dvakrát zrychlili krok, jako by mě chtěli dohnat. Pak se však zastavili, dohadovali se a&#160;kráčeli za mnou ve stejné vzdálenosti. Nevěděl jsem, co mají za lubem, obával jsem se však, že nedojdu do Knowlesbury bez nehody. Mé obavy se splnily.</p>
			<p class="MLP-text para-style-override-1">Šel jsem právě po opuštěném úseku silnice. Přede mnou byla prudká zatáčka. Náhle jsem uslyšel za sebou kroky. Než jsem se stačil ohlédnout, předběhl mě jeden z&#160;mužů po levé straně a&#160;hrubě do mě vrazil. Byl jsem sledováním zřejmě víc podrážděn, než jsem si myslil, a&#160;proto jsem se rychle otočil a&#160;chlapíka prudce odrazil. Ihned volal o&#160;pomoc. Jeho společník ke mně přiskočil z&#160;pravé strany a&#160;vzápětí mě sevřeli mezi sebe. Uvědomil jsem si, že jsem padl do léčky a&#160;že bych v&#160;zápase s&#160;nimi podlehl. Potlačil jsem proto první popud pustit se s&#160;nimi do rvačky a&#160;rychle se podíval kolem sebe, zda tu není někdo, kdo by mi pomohl.</p>
			<p class="MLP-text para-style-override-1">Na poli u&#160;silnice pracoval nějaký rolník. Jistě byl svědkem celého výstupu. Zavolal jsem na něho, zavrtěl však hlavou a&#160;pomalu odcházel. Oba muži prohlásili, že jsem je napadl a&#160;že mě odvedou do města před soudce. Uklidnil jsem se už natolik, že jsem se nebránil. „Pusťte mě,“ řekl jsem jim. „Půjdu s&#160;vámi.“ Hajný mě nechtěl pustit, ale druhý muž mu pokynul, a&#160;tak jsme se všichni tři vydali k&#160;městu. Knowlesbury leželo hned za zatáčkou. Cestou jsme potkali městského strážníka, který na dotaz odpověděl, že soudce právě úřaduje, a&#160;doporučil, abych byl neprodleně k&#160;němu předveden.</p>
			<p class="MLP-text para-style-override-1">Šli jsme k&#160;radnici. Soudní písař zapsal obžalobu a&#160;soudce se nás otázal, zda byl někdo svědkem této příhody. K&#160;mému velkému překvapení jmenoval jeden z&#160;útočníků jako svědka onoho rolníka. Soudce prohlásil, že líčení odročuje na tři dny, kdy bude předvolán svědek, a&#160;mě že propustí, může-li se někdo za mne zaručit. Kdyby mě ve městě znali, propustil by mě hned, ale neznámý člověk musí mít ručitele.</p>
			<p class="MLP-text para-style-override-1">Tím se mi celý jejich plán vyjasnil. Sir Percival počítal s&#160;tím, že budu tři dny sedět ve vězení v&#160;Knowlesbury, kde přece nikoho neznám, zatím co on bude moci nerušeně odstranit stopy a&#160;důkazy svého činu. Za tři dny bude žaloba vzata zpět a&#160;svědka už nebude třeba.</p>
			<p class="MLP-text para-style-override-1">Byl jsem zprvu tak rozhořčen a&#160;současně i&#160;zdeptán touto nečekanou překážkou, že jsem si ani neuvědomil, že v&#160;nejbližším okolí přece bydlí člověk, který mě zná a&#160;který by se za mě mohl zaručit&#160;– doktor Dawson! Navštívil jsem ho přece při své první cestě do Blackwateru a&#160;tehdy mě velmi přívětivě přijal. Napsal jsem mu proto ihned dopis, v&#160;němž jsem mu vylíčil svízelné postavení, ve kterém jsem se octl, a&#160;se soudcovým souhlasem jsem k&#160;němu vyslal posla. Za necelé tři hodiny se posel vrátil a&#160;přivedl doktora. Zaručil se za mne okamžitě a&#160;vymohl mé propuštění. Ve čtyři hodiny odpoledne jsem byl opět volný. Doktor Dawson mě pozval k&#160;sobě, omluvil jsem se mu však, a&#160;když jsem se s&#160;ním rozloučil, spěchal jsem k&#160;panu Wansboroughovi.</p>
			<p class="MLP-text para-style-override-1">Byl to veselý, laskavý muž, který vypadal spíše jako venkovský statkář než notář. Má žádost ho překvapila i&#160;pobavila. Slyšel o&#160;opise farní matriky, který pořídil jeho otec, sám jej však nikdy neprohlížel a&#160;do této chvíle se po něm také nikdo nesháněl. „Škoda, že se toho starý pán nedožil,“ prohlásil a&#160;dal opis přinést. Byla to kniha stejného formátu jako byl originál, jen vazba byla podstatně lepší.</p>
			<p class="MLP-text para-style-override-1">Otevřel jsem matriku na straně, kde začínaly zápisy ze září 1803. Našel jsem sňatek muže se stejným křestním jménem jako mám já, našel jsem i&#160;zápis o&#160;sňatku obou bratrů, ale mezi těmito dvěma zápisy nebyla ani stopa zápisu o&#160;sňatku sira Felixe Glyda s&#160;Cecilií Janou Elsterovou!</p>
			<p class="MLP-text para-style-override-1">Srdce se mi rozbušilo. Podíval jsem se ještě jednou&#160;– a&#160;opravdu, sňatek, jehož zápis jsem našel v&#160;originálu farní matriky, zde zapsán nebyl. V&#160;opise byly zápisy na stejných místech jako v&#160;matrice. A&#160;mezi oněmi oběma zápisy bylo prázdné, nevyplněné místo a&#160;takové místo muselo jistě být i&#160;v&#160;původní farní matrice až do roku 1827, kdy se ve Welminghamu objevil sir Percival! Zatočila se mi hlava. Musel jsem se opřít o&#160;desku stolu, abych neupadl. Ze všech podezření, která jsem měl, ani jedno nebylo blízko pravdy. Myšlenka, že by ten člověk vlastně nebyl sirem Percivalem Glydem, že by neměl nárok na své statky a&#160;na svůj šlechtický titul, mě vskutku nikdy nenapadla. Nějaký čas jsem si myslil, že snad je otcem Anny Catherickové, pak že je jejím manželem, ale jeho skutečné provinění mi nikdy nepřipadlo na mysl. Nyní mi již ovšem bylo jasné, proč proti ubohé Anně tak neúprosně a&#160;tvrdě postupoval. Před lety by ho takový podvod mohl přivést na šibenici, dnes by ho přinejmenším jedním rázem zbavil majetku, jména a&#160;společenského postavení. Konečně jsem poznal jeho tajemství. Celá budoucnost tohoto muže nyní závisela na tom, co řeknu, a&#160;jistě si toho byl právě tak dobře vědom jako já sám!</p>
			<p class="MLP-text para-style-override-1">Nepochyboval jsem, že sir Percival bude chtít zahladit stopy svého činu. Bylo proto nutné, abych se ihned vypravil do kostela a&#160;opsal onu stránku, na níž byl připsán nepravdivý zápis o&#160;sňatku baronetova otce. Stmívalo se již. Rychle jsem vyšel z&#160;města a&#160;spěchal prostředkem silnice k&#160;Welminghamu. Mrholilo, padala mlha. Když jsem byl vzdálen asi dvě míle od kostela, zachrastilo v&#160;křoví po pravé straně a&#160;z&#160;něho vyskočili na silnici tři muži. Jeden z&#160;nich se po mně ohnal holí, odrazil jsem ji však a&#160;zasadil mu svou holí ránu do hlavy. Muž se zapotácel a&#160;jeho druzi k&#160;němu přiskočili. Využil jsem toho a&#160;rozeběhl se prostředkem silnice. Muži mě pronásledovali, nestačili mi však a&#160;za chvíli jsem je už ani neslyšel. Pak jsem seběhl ze silnice do polí a&#160;běžel přes ně směrem, kde jsem předpokládal welminghamský kostel. Na polích jsem se cítil bezpečnější než na silnici. Netrvalo dlouho a&#160;zahlédl jsem domek s&#160;osvětleným oknem. Než jsem mohl zaklepat na dveře, vyběhl z&#160;nich muž s&#160;rozsvícenou svítilnou. Oba jsme na sebe překvapeně pohlédli a&#160;zarazili se. Byl to kostelník. Na rozdíl od minulého setkání se tvářil podezíravě, byl vzrušený, tváře měl červené a&#160;vyhrkl: „Kde jsou klíče? Kam jste je dal?“</p>
			<p class="MLP-text para-style-override-1">„Jaké klíče?“ zeptal jsem se udiveně. „Teď jsem dorazil z&#160;Know­les­bury. Jaké klíče máte na mysli?“</p>
			<p class="MLP-text para-style-override-1">„Klíče od sakristie! Co budu dělat! Jsou pryč! Slyšíte mě, někdo mi je ukrad!“ křičel a&#160;rozčileně mával svítilnou.</p>
			<p class="MLP-text para-style-override-1">„Jak? Kdy? Kdo vám je mohl vzít?“</p>
			<p class="MLP-text para-style-override-1">„Nevím. Právě jsem přišel domů, odemkl dveře a&#160;vidím&#160;– okno je otevřený! Někdo sem vlez a&#160;klíče mi ukrad!“</p>
			<p class="MLP-text para-style-override-1">„Dejte mi také svítilnu a&#160;poběžíme ke kostelu. A&#160;rychle!“ přikázal jsem mu.</p>
			<p class="MLP-text para-style-override-1">Bylo mi jasno, že nesmím otálet, chci-li zabránit dalšímu zločinu sira Percivala. Seběhl jsem proto k&#160;cestě a&#160;spěchal napřed ke kostelu. Pojednou ze tmy ke mně přistoupil nějaký muž a&#160;poníženě mě oslovil: „Promiňte, sire Percivale…“</p>
			<p class="MLP-text para-style-override-1">Zarazil jsem ho, dříve než mohl pokračovat: „Zmýlil jste se. Nejsem sir Percival.“</p>
			<p class="MLP-text para-style-override-1">Muž rázem ustoupil stranou. „Myslil jsem, že je to pán,“ zamumlal polekaně.</p>
			<p class="MLP-text para-style-override-1">„Měl jste tady na něho čekat?“</p>
			<p class="MLP-text para-style-override-1">„Ano, přikázal mi to.“</p>
			<p class="MLP-text para-style-override-1">Mezitím ke mně kostelník doběhl. Uchopil jsem ho pod paží a&#160;oba jsme rychle kráčeli ke kostelu; ležel již za nejbližším ohybem. Sotva jsme se octli za ním a&#160;byli v&#160;dohledu sakristie, spatřil jsem, že světlík ve střeše je jasně zevnitř ozářen. Rozběhl jsem se přes hřbitov ke dveřím. Pojednou jsem ucítil, jak se mlhavou nocí pomalu šíří jakýsi divný pach. Ze sakristie bylo slyšet nějaký praskot, světlo na střeše bylo jasnější, náhle pukla okenní tabulka. Přiskočil jsem ke dveřím a&#160;uchopil je za kliku.</p>
			<p class="MLP-text para-style-override-1">V&#160;sakristii hořelo!</p>
			<p class="MLP-text para-style-override-1">Než jsem se mohl pohnout a&#160;vzchopit, zaslechl jsem zevnitř tupý úder na dveře, v&#160;zámku někdo divoce lomcoval klíčem a&#160;zoufale volal o&#160;pomoc.</p>
			<p class="MLP-text para-style-override-1">Sluha, který šel za námi, vykřikl: „To je sir Percival!“</p>
			<p class="MLP-text para-style-override-1">„Bůh mu buď milostiv,“ vzdychl kostelník. „Ten se vodtamtud živej nedostane. Zapad mu zámek.“</p>
			<p class="MLP-text para-style-override-1">V&#160;tu chvíli jsem zcela zapomněl na svůj hněv a&#160;ovládla mě jediná myšlenka: zachránit nešťastníka, který uvázl v&#160;ohnivé pasti. Zakřičel jsem na něho: „Zkuste druhé dveře. Tyhle už neotevřete!“</p>
			<p class="MLP-text para-style-override-1">Ale zevnitř se už neozval žádný zvuk, žádné volání o&#160;pomoc. Bylo jen slyšet praskání ohně. Nevěděl jsem, co dělat. Podlehnuv nápadu, zavolal jsem na sluhu: „Pojďte a&#160;pomozte mi. Vylezu alespoň na střechu a&#160;rozbiju okno světlíku, aby k&#160;němu mohl vzduch.“ Sluha se postavil ke zdi, vysadil mě a&#160;já vylezl na střechu a&#160;udeřil na zasklený světlík. V&#160;tom okamžiku z&#160;něho vyšlehl ohnivý jazyk. Měl jsem štěstí, že vítr vanul jiným směrem, jinak by mě oheň řádně popálil. Seskočil jsem dolů a&#160;zavolal na kostelníka, aby vzal klíč od kostela a&#160;otevřel vrata. Bylo to marné; klíč od kostela visel na stejném kruhu jako klíč od sakristie, a&#160;ten trčel uvnitř v&#160;zámku.</p>
			<p class="MLP-text para-style-override-1">Mezitím se seběhli lidé. „V&#160;městě už určitě viděli požár. Za chvíli přijede stříkačka.“</p>
			<p class="MLP-text para-style-override-1">Nedalo se opravdu nic dělat, a&#160;tak nezbylo než čekat na hasiče. Lidé měli pravdu. Uplynula krátká chvíle a&#160;hasiči přijeli. Za deset minut byla stříkačka připravena a&#160;hasiči začali krotit oheň. Ze sakristie se valil bílý dým. Když byl požár uhašen, vnikli hasiči a&#160;strážníci dovnitř a&#160;vynesli ven baronetovu mrtvolu, zahalenou přikrývkou.</p>
			<p class="MLP-text para-style-override-1">„Kde je ten pán, co se ho pokusil zachránit?“ zvolal jeden z&#160;nich.</p>
			<p class="MLP-text para-style-override-1">„Zde je, zde!“ ozvalo se několik horlivých hlasů a&#160;čísi ruce mě postrčily až k&#160;nosítkám. Byl jsem příliš vyčerpán, než abych se zmohl na odpor. Pokusil jsem se říci, že jsem mrtvého nikdy v&#160;životě nespatřil, že proto nemohu ověřit jeho totožnost. Ale z&#160;mých rtů nesplynulo jediné slovo.</p>
			<p class="MLP-text para-style-override-1">„Znáte ho?“</p>
			<p class="MLP-text para-style-override-1">Stál jsem v&#160;kruhu mlčících mužů. Tři z&#160;nich, kteří stáli proti mně, sklonili své svítilny k&#160;zemi. Oči všech se upřely plny očekávání na mou tvář. Věděl jsem, co spočívá u&#160;mých nohou, věděl jsem, proč sklánějí svá světla k&#160;zemi.</p>
			<p class="MLP-text para-style-override-1">„Můžete zjistit jeho totožnost?“</p>
			<p class="MLP-text para-style-override-1">Pomalu jsem sklopil oči k&#160;zemi. Zpočátku jsem nerozpoznal nic kromě hrubé přikrývky. Rozpršelo se a&#160;kapky deště hluše dopadaly na látku. Můj zrak se sunul pomalu po těle ležícím na nosítkách až tam, kde zasvitla zežloutlá tvář. A&#160;tak jsem ho spatřil poprvé a&#160;také naposledy.</p>
			<p id="toc_marker-3-1-11" class="MLP-uroven3-nadpis para-style-override-1">11</p>
			<p class="MLP-text-bez1radku para-style-override-1">Úřední ohledání m<a id="x.41300"></a>rtvoly se mělo konat nazítří odpoledne. Byl jsem předvolán jako svědek a&#160;nemohl jsem pochopitelně do té doby odjet. Hned zrána jsem šel na poštu, kde na mne čekal dopis od Marian. Nic se v&#160;Londýně nepřihodilo, obě sestry byly zdrávy a&#160;pozdravovaly mě. Hned jsem se pustil do odpovědi a&#160;vylíčil Marian vzrušující události předešlého dne. Také jsem ji snažně nabádal, aby se Lauře nedostaly do rukou žádné noviny. Můj dopis byl pochopitelně dlouhý a&#160;zabral mi všechen čas až do doby, kdy jsem musel jít svědčit. Výslech netrval naštěstí dlouho. Zesnulého jsem osobně neznal, nikdy jsem ho neviděl, o&#160;jeho přítomnosti ve Welminghamu jsem nevěděl a&#160;nebyl jsem v&#160;sakristii v&#160;okamžiku, kdy tam bylo nalezeno jeho tělo. O&#160;totožnosti sira Percivala ostatně nebylo pochyb, nevyjasněnou jen zůstala otázka jeho přítomnosti v&#160;sakristii a&#160;důvod vzniku požáru. Proto bylo ohledání odloženo na pozítří.</p>
			<p class="MLP-text para-style-override-1">Pro mne ovšem tyto otázky nebyly nejasné. Sir Percival se zřejmě dozvěděl o&#160;mém propuštění na záruku a&#160;v&#160;zoufalství sáhl k&#160;poslednímu krajnímu prostředku: k&#160;útoku na mne a&#160;k&#160;pokusu zničit tu stránku farní matriky, na níž padělal zápis o&#160;sňatku svého otce. Také zřejmě nevěděl o&#160;opise matriky. Pochybuji o&#160;tom, že by byl měl v&#160;úmyslu zahladit stopy svého činu tím, že by sakristii podpálil, a&#160;tak zničil farní matriky. Vzpomněl jsem si na množství hořlavých předmětů, které v&#160;sakristii ležely a&#160;z&#160;nichž některý zřejmě chytil od pohozené zápalky. A&#160;pak již bylo pozdě. Zprvu se asi snažil oheň udusit, a&#160;když se mu to nepodařilo, chtěl odemknout dveře, které předtím z&#160;opatrnosti za sebou zamkl. Ale zámek zapadl a&#160;baronet se octl v&#160;ohnivé pasti, z&#160;níž nebylo úniku.</p>
			<p class="MLP-text para-style-override-1">Kdybych byl měl více peněz, byl bych mohl zatím odjet do Lon­dýna a&#160;vrátit se nazítří. Musel jsem se totiž dostavit k&#160;úřednímu ohledání a&#160;odjet potom do Knowlesbury k&#160;soudci, který mě propustil na záruku. Bohužel jsem si tento přepych nemohl dovolit, a&#160;tak jsem zůstal ve Welminghamu.</p>
			<p class="MLP-text para-style-override-1">Druhého dne jsem neměl nic na práci. Na poště jsem vyzvedl další dopis od Marian a&#160;odpoledne jsem se šel projít po okolí. Při zpáteční cestě jsem přecházel přes náměstí, kde bydlila paní Cathericková. Jistě se již mezitím doslechla o&#160;smrti sira Percivala. Váhal jsem, zda ji nemám vyhledat, ale myšlenka na nové setkání s&#160;ní mi byla tak proti mysli, že jsem tam raději nezašel a&#160;vrátil se do hostince. Později večer, když jsem pil kávu, přinesl mi číšník dopis, který pro mne odevzdala nějaká žena. Nic mi nevzkázala a&#160;odešla, dříve než s&#160;ní mohl mluvit nebo než mohl poznat, kdo to je.</p>
			<p class="MLP-text para-style-override-1">Otevřel jsem dopis. Neměl ani datum, ani podpis a&#160;písmo bylo jasně změněno. Ale než jsem přečetl první větu, už jsem věděl, kdo mi píše&#160;– paní Cathericková. A&#160;zde je dopis, opsal jsem jej slovo za slovem:</p>
		</div>
</body>
</html>